1|1|بنام خداوند بخشنده مهربان
1|2|حمد و سپاس مخصوص خداوندى است كه پروردگار جهانيان است
1|3|بخشنده و مهربان است
1|4|مالك روز جزاست
1|5|(پروردگارا) تنها تو را مى پرستيم و تنها از تو يارى مى جوييم
1|6|ما را به راه راست هدايت كن
1|7|راه كسانى كه به آنان نعمت دادى، نه كسانى كه مورد غضب واقع شده اند و نه گمراهان
2|1|الم
2|2|اين كتاب با عظمتى است كه هيچگونه شكى در آن نيست و مايه هدايت پرهيزكاران است
2|3|(همان) كسانى كه به غيب [= حقايقى كه از حس پوشيده و پنهان است] ايمان مى آورند و نماز را برپا مى دارند و از نعمتهايى كه به آنان روزى داده ايم انفاق مى كنند
2|4|و كسانى كه به آنچه بر تو نازل شده، و آنچه پيش از تو (بر پيامبران پيشين) نازل گرديده ايمان مى آورند و به سراى ديگر يقين دارند
2|5|آنان بر طريق هدايت پروردگارشانند و رستگاران آنها هستند
2|6|كسانى كه كافر شدند، براى آنان يكسان است كه آنان را (از عذاب الهى) بيم دهى يا ندهى; ايمان نخواهند آورد.
2|7|خدا بر دلها و گوشهاى آنان مهر نهاده; و بر چشمهايشان پرده اى افكنده شده; و عذاب بزرگى در انتظار آنهاست.
2|8|گروهى از مردم كسانى هستند كه مى گويند: «به خدا و روز بازپسين ايمان آورده ايم». درحالى كه ايمان نياورده اند.
2|9|(به گمان خود) خدا و مؤمنان را فريب مى دهند; در حالى كه جز خودشان را فريب نمى دهند; ولى نمى فهمند.
2|10|در دلهاى آنان يك نوع بيمارى است; خداوند بر بيمارى آنان افزوده; و به خاطر دروغهايى كه مى گفتند، عذاب دردناكى در انتظار آنهاست.
2|11|و هنگامى كه به آنان گفته شود: «در زمين فساد نكنيد!» مى گويند: «ما فقط اصلاح كننده ايم»!
2|12|آگاه باشيد! اينها همان مفسدانند; ولى نمى فهمند.
2|13|و هنگامى كه به آنان گفته شود: «ايمان آوريد، همانگونه كه (ساير) مردم ايمان آورده اند!». مى گويند: «آيا همچون ابلهان ايمان بياوريم؟!» آگاه باشيد اينها همان ابلهانند ولى نمى دانند!
2|14|و هنگامى كه افراد با ايمان را ملاقات مى كنند، مى گويند: «ما ايمان آورده ايم!» ولى هنگامى كه با شيطانها (و هم كيشان) خود خلوت مى كنند، مى گويند: «ما با شماييم! ما فقط (آنها را) استهزا مى كنيم!».
2|15|خداوند آنان را استهزا مى كند; و آنها را در طغيانشان نگه مى دارد، تا سرگردان شوند.
2|16|آنان كسانى هستند كه گمراهى را با (از دست دادن) هدايت خريده اند; و (اين) تجارت آنها سودى نداده; و هدايت نيافته اند.
2|17|آنان[ =منافقان] همانند كسانى هستند كه آتشى افروخته اند(تا از تاريكى وحشتناك رهايى يابند)، ولى همين كه آتش اطرافشان را روشن ساخت، خداوند روشنايى آنها را گرفته; و در تاريكيها رهايشان مى سازد، در حالى كه (چيزى را) نمى بينند.
2|18|آنها كر و لال و كورند; لذا (از راه خطا) باز نمى گردند!
2|19|يا همچون بارانى كه از آسمان، در شب تاريك همراه با رعد و برق (در بيابان) ببارد. آنها از ترس مرگ، انگشتانشان را در گوشهاى خود مى گذارند; تا صداى صاعقه ها را نشنوند. و خداوند به كافران احاطه دارد.
2|20|(روشنايى خيره كننده) برق، نزديك است چشمانشان را بربايد. هر زمان كه (برق صفحه بيابان را) براى آنها روشن مى سازد، (چند گامى) در پرتو آن راه مى روند; و چون تاريكى آنها را فرا مى گيرد، مى ايستند. و اگر خدا مى خواست، گوش و چشم آنها را از بين مى برد; زيرا خداوند بر هر چيزى تواناست.
2|21|اى مردم! پروردگارتان را كه شما، و كسانى را كه پيش از شما بودند آفريد، پرستش كنيد; تا پرهيزگار شويد.
2|22|آن كس كه زمين را بستر شما، و آسمان [=جوّ زمين ]را سقفى بر فرازتان قرار داد; و از آسمان آبى فروفرستاد; و بوسيله آن، ميوه ها (و انواع محصولات) را براى روزى شما روياند. بنابراين، براى خدا همتايانى قرار ندهيد، در حالى كه مى دانيد (هيچ يك از آنها، نه شما را آفريده، و نه روزى مى دهند).
2|23|و اگر درباره آنچه بر بنده خود نازل كرده ايم ترديد داريد، يك سوره همانند آن بياوريد; و گواهان خود را ـ غير خداـ (براى اين كار) فرا خوانيد اگر راست مى گوييد!
2|24|پس اگر چنين نكنيد ـ كه هرگز نخواهيد كرد ـ از آتشى بترسيد كه مردمِ (گنهكار) و سنگها [= بتها] هيزم آن هستند; و براى كافران، آماده شده است!
2|25|به كسانى كه ايمان آورده، و كارهاى شايسته انجام داده اند، بشارت ده كه باغهايى بهشتى براى آنهاست كه نهرها از پاى درختانش جاريست. هر زمان كه ميوه اى از آن، روزى آنان شود، مى گويند: «اين همان است كه قبلاً به ما روزى داده شده بود. (ولى اينها چقدر از آنها بهتر و عاليتر است.)» وميوه هايى كه براى آنها آورده مى شود، همه (ازنظرخوبى و زيبايى) يكسانند. و براى آنان همسرانى پاكيزه است، و جاودانه در آن خواهند بود.
2|26|خداوند از اين كه به (موجودات ظاهراً كوچكى مانند) پشه، و حتى كمتر از آن، مثال بزند باكى ندارد.در اين ميان، كسانى كه ايمان آورده اند، مى دانند كه آن (مثال، گوياى) حقيقتى است از طرف پروردگارشان; وامّا كسانى كه كافر شده اند (بهانه جويى كرده) مى گويند: «منظور خداوند از اين مثال چه بوده است؟!» (آرى،) خدا جمع زيادى را با آن گمراه، و گروه بسيارى را هدايت مى كند; ولى تنها فاسقان را با آن گمراه مى سازد!
2|27|(همان) كسانى كه پيمان خدا را، پس از محكم ساختن آن، مى شكنند; و پيوندهايى را كه خدا دستور داده برقرار سازند، قطع نموده، و در روى زمين فساد مى كنند; آنها زيانكاران (واقعى) هستند.
2|28|چگونه به خداوند كفر مىورزيد، در حالى كه شما مردگان (و اجسام بى روحى) بوديد، و او به شما زندگى بخشيد; سپس شما را مى ميراند; و بار ديگر شما را زنده مى كند; سپس به سوى او بازگردانده مى شويد؟!
2|29|او كسى است كه همه آنچه را در زمين وجود دارد، براى شما آفريد; سپس به آسمان پرداخت; و آنها را به صورت هفت آسمان مرتّب نمود; و او به هر چيزى دانا است.
2|30|(به ياد آور) هنگامى را كه پروردگارت به فرشتگان فرمود: «من بر روى زمين، جانشينى [= نماينده اى] قرار خواهم داد». فرشتگان گفتند: «(پروردگارا!) آيا كسى را در آن قرار مى دهى كه فساد و خونريزى كند؟! حال آنكه ما تسبيح و حمد تو را به جا مى آوريم، و تو را تقديس مى كنيم(و براى جانشينى شايسته تريم)». فرمود: «من حقايقى را مى دانم كه شما نمى دانيد.»
2|31|سپس، تمامى علم اسماء [= علم اسرار آفرينش و نامگذارى موجودات] را به آدم آموخت. آنگاه آنها را به فرشتگان عرضه داشت و فرمود: «اگر راست مى گوييد، (و از آدم شايسته تر هستيد) اسامى اينها را به من خبر دهيد!»
2|32|گفتند: «منزّهى تو! ما جز آنچه به ما تعليم داده اى، نمى دانيم; زيرا تويى كه دانا و حكيمى.»
2|33|فرمود: «اى آدم! آنان را از اسامى (و اسرار) اين موجودات آگاه كن.» هنگامى كه آدم آنان را آگاه كرد، خداوند فرمود: «آيا به شما نگفتم كه من، غيب آسمانها و زمين را مى دانم؟! و مى دانم آنچه را شما آشكار مى كنيد، و آنچه را پنهان مى داشتيد!»
2|34|و (ياد كن) هنگامى را كه به فرشتگان گفتيم: «براى آدم سجده (و خضوع) كنيد!» همگى سجده كردند; جز ابليس كه سرباز زد، و تكبّر ورزيد، و (بخاطر نافرمانى و تكبّرش) از كافران شد.
2|35|و گفتيم: «اى آدم! تو با همسرت در بهشت سكونت كن; و از (نعمتهاى) آن، از هرجا مى خواهيد، در كمال فراوانى بخوريد; (ولى) نزديك اين درخت نشويد; كه از ستمكاران خواهيد شد.»
2|36|پس شيطان موجب لغزش آنها از بهشت شد; و آنان را از آنچه در آن بودند، بيرون كرد. و (دراين هنگام به آنها) گفتيم: «(همگى از مقام خويش) فرود آييد! در حالى كه دشمن يكديگر خواهيد بود. و براى شما در زمين، تا مدّت معيّنى محل اقامت و وسيله بهره بردارى خواهد بود.»
2|37|سپس آدم از پروردگارش كلماتى دريافت داشت; (و با آنها توبه كرد.) و خداوند توبه او را پذيرفت; زيرا او توبه پذير و مهربان است.
2|38|گفتيم: «همگى از آن، فرود آييد! ولى هرگاه هدايتى از طرف من براى شما آمد، كسانى كه از آن پيروى كنند، نه ترسى بر آنهاست،و نه اندوهگين مى شوند».
2|39|و كسانى كه كافر شدند، و آيات ما را تكذيب كردند اهل دوزخند; و جاودانه در آن خواهند بود.
2|40|اى بنى اسرائيل! نعمتم را، كه به شما ارزانى داشتم به ياد آوريد; و به پيمان من وفا كنيد، تا من نيز به پيمان شما وفا كنم. و (در اين راه) تنها از من بترسيد!
2|41|و به آنچه نازل كرده ام ايمان بياوريد; كه نشانه هاى آن، با آنچه در كتاب شماست، مطابقت دارد; و نخستين كافر به آن نباشيد; و آيات مرا به بهاى ناچيزى نفروشيد; و تنها از (مخالفتِ) من بپرهيزيد!
2|42|و حق را با باطل نياميزيد; و حقيقت را با اين كه (از آن) آگاهيد، كتمان نكنيد.
2|43|و نماز را بر پا داريد، و زكات را بپردازيد، و همراه ركوع كنندگان ركوع كنيد.
2|44|آيا مردم را به نيكى (و ايمان به پيامبرى كه صفات او در تورات آمده) دعوت مى كنيد، امّا خودتان را فراموش مى نماييد; با اين كه شما كتاب آسمانى(تورات) را مى خوانيد؟! آيا نمى انديشيد؟!
2|45|از صبر و نماز يارى جوييد; (و با شكيبايى و مهار هوسهاى درونى و توجه به پروردگار، نيرو بگيريد;) و اين كار، جز براى خاشعان، دشوار و سنگين است.
2|46|(همان) كسانى كه مى دانند پروردگارشان را ملاقات خواهند كرد، و به سوى او باز مى گردند.
2|47|اى بنى اسرائيل! نعمتم را كه به شما ارزانى داشتم به خاطر بياوريد; و (نيز به ياد آوريد كه) من، شما را بر جهانيان، برترى بخشيدم.
2|48|و از روزى بترسيد كه كسى مجازات ديگرى را نمى پذيرد و شفاعتى از كسى پذيرفته نمى شود; و غرامتى از او قبول نخواهد شد; و (به هيچ صورت) يارى نخواهند شد.
2|49|و (نيز به ياد آوريد) آن زمان كه شما را از چنگال فرعونيان رهايى بخشيديم; كه همواره شما را به بدترين صورت آزار مى دادند: پسران شما را سرمى بريدند; و زنان شما را (براى كنيزى) زنده نگه مى داشتند. و در اينها، آزمايش بزرگى از طرف پروردگارتان بود.
2|50|و (ياد كنيد) هنگامى كه دريا را برايتان شكافتيم; و شما را نجات داديم; و فرعونيان را غرق ساختيم; در حالى كه شما تماشا مى كرديد. 
2|51|و (به ياد آوريد) هنگامى را كه با موسى چهل شب وعده گذارديم; (و او، براى گرفتن فرمانهاى الهى، به ميعادگاه آمد;) سپس شما گوساله را بعد از او (براى پرستش) انتخاب نموديد; در حالى كه ستمكار بوديد.
2|52|سپس شما را بعد از آن (گناه بزرگ) بخشيديم; شايد شكرگذارى كنيد.
2|53|و (نيز به ياد آوريد) هنگامى را كه به موسى، كتاب و وسيله تشخيص (حق از باطل) داديم; شايد هدايت شويد.
2|54|و زمانى را كه موسى به قوم خود گفت: «اى قوم من! شما با انتخاب گوساله (براى پرستش) به خود ستم كرديد; توبه كنيد; و به سوى آفريننده خود بازگرديد; و خود را [= يكديگر را] به قتل برسانيد; اين كار، براى شما در پيشگاه آفريدگارتان بهتر است.» سپس خداوند توبه شما را پذيرفت; زيرا اوست توبه پذير مهربان.
2|55|و (نيز به ياد آوريد) هنگامى را كه گفتيد: «اى موسى! ما هرگز به تو ايمان نخواهيم آورد; مگر اين كه خدا را آشكارا (با چشم خود) ببينيم;» پس صاعقه شما را گرفت; درحالى كه تماشا مى كرديد.
2|56|سپس شما را پس از مرگتان، حيات بخشيديم; شايد شكرگذارى كنيد.
2|57|و ابر را بر شما سايبان قرار داديم; و «مَنّ» [=نوعى صمغ شيرين گياهان ]و «سلوى» [=پرنده اى مانند بلدرچين ]را براى شما فرستاديم ; (و گفتيم:) «از نعمتهاى پاكيزه اى كه به شما روزى داده ايم بخوريد;» و (آنها كفران كردند، ولى با اين كار;) آنها به ما ستم نكردند; بلكه به خود ستم مى نمودند.
2|58|و (ياد كنيد) زمانى را كه گفتيم: «در اين شهر[= بيت المقدس ]وارد شويد; و از نعمتهاى فراوان آن، از هرجا مى خواهيد بخوريد; و از در (معبد بيت المقدس) با خضوع وارد گرديد; و بگوييد: «خداوندا! گناهان ما را بريز.» تا خطاهاى شما را ببخشيم; و به نيكوكاران پاداش بيشترى خواهيم داد».
2|59|امّا افراد ستمكار، اين سخن را به غير آنچه به آنها گفته شده بود، (به صورتى استهزاآميز) تغيير دادند; لذا بر ستمكاران، در برابر اين نافرمانى،عذابى از آسمان فرستاديم.
2|60|و (به ياد آوريد) زمانى را كه موسى براى قوم خويش، آب طلبيد; به او گفتيم: «عصاى خود را بر آن سنگ مخصوص بزن!» ناگاه دوازده چشمه آب از آن جوشيد; آن گونه كه هر طايفه (از طوايف دوازده گانه بنى اسرائيل)، چشمه خود را مى شناختند (و گفتيم:) «از روزىِ خداوند بخوريد و بياشاميد; و در زمين به فساد نكوشيد».
2|61|و (نيز به ياد آوريد) زمانى را كه گفتيد: «اى موسى! هرگز حاضر نيستيم به يك نوع غذا اكتفا كنيم از پروردگارت بخواه كه از آنچه زمين مى روياند، از سبزيجات و خيار و سير و عدس و پيازش، براى ما فراهم سازد.» موسى گفت: «آيا غذاى پست تر را به جاى غذاى بهتر انتخاب مى كنيد؟! (اكنون كه چنين مى خواهيد) در شهرى فرود آييد; زيرا هرچه خواستيد، (در آن جا) براى شما هست.» و مُهر ذلّت و نياز، بر آنها زده شد; و به خشم خداوند گرفتار شدند; چرا كه آنان نسبت به آيات خداوند، كفر مىورزيدند; و پيامبران را به ناحق مى كشتند. اين به خاطر آن بود كه نافرمانى كرده و تجاوز مى نموده اند.
2|62|كسانى كه (به پيامبر اسلام) ايمان آوردند، و كسانى كه به آيين يهود گرويدند و نصارى و صابئان [= پيروان يحيى ]هركدام كه به خدا و روز بازپسين ايمان آورده، و كارى شايسته انجام دهند، پاداششان نزد پروردگارشان مسلّم است; و نه ترسى بر آنهاست و نه اندوهگين مى شوند.
2|63|و (به ياد آوريد) زمانى را كه از شما پيمان گرفتيم; و كوه طور را به فرازتان برافراشتيم; (و گفتيم:) «آنچه را (از آيات و فرمان ها) به شما داده ايم،با قدرت بگيريد; و آنچه را در آن است به ياد داشته باشيد (و به آن عمل كنيد); تا پرهيزگار شويد».
2|64|سپس شما پس از اين، رويگردان شديد; و اگر فضل و رحمت خداوند بر شما نبود، از زيانكاران بوديد. 
2|65|به طور قطع از حال كسانى از شما، كه در روز شنبه نافرمانى و گناه كردند، آگاه شده ايد; ما به آنها گفتيم: «به صورت بوزينه هايى طرد شده درآييد!» 
2|66|ما اين مجازات را درس عبرتى براى مردم آن زمان و نسلهاى بعد از آنان، و اندرزى براى پرهيزگاران قرار داديم.
2|67|و (به ياد آوريد) هنگامى را كه موسى به قوم خود گفت: «خداوند به شما دستور مى دهد گاوى را ذبح كنيد (و قطعه اى از آن را به بدن مقتول بزنيد، تا زنده شود و قاتل را معرفى كند.)» گفتند: «آيا ما را مسخره مى كنى؟» گفت: «به خدا پناه مى برم از اين كه از جاهلان باشم!»
2|68|گفتند: «از پروردگارت بخواه كه براى ما روشن كند اين گاو چگونه گاوى بايد باشد؟» گفت: او مى فرمايد: «گاوى كه نه پير و از كارافتاده باشد، و نه بكر و جوان; بلكه ميان اين دو باشد. آنچه به شما دستور داده شده، (هر چه زودتر) انجام دهيد.»
2|69|گفتند: «از پروردگار خود بخواه كه براى ما روشن سازد رنگ آن چگونه باشد؟» گفت: او مى فرمايد: «گاوى باشد زرد يكدست، كه بينندگان را شاد و مسرور سازد.»
2|70|گفتند: «از پروردگارت بخواه براى ما روشن كند كه چگونه (گاوى) بايد باشد؟ زيرا اين گاو براى ما مبهم شده و اگر خدا بخواهد ما هدايت خواهيم شد»
2|71|گفت: او مى فرمايد: «گاوى باشد كه نه براى شخم زدن رام شده; و نه براى زراعت آبكشى كند; از هر عيبى بركنار بوده، و رنگ ديگرى در آن نباشد.» گفتند:«الان حق مطلب را آوردى.» سپس (چنان گاوى را با زحمت پيدا كردند و) آن را سر بريدند; ولى مايل نبودند اين كار را انجام دهند.
2|72|و (به ياد آوريد) هنگامى را كه فردى را به قتل رسانديد; سپس درباره (قاتل) او به نزاع پرداختيد; و خداوند آنچه را پنهان مى كرديد، آشكار مى سازد.
2|73|سپس گفتيم: «قسمتى از گاو را به مقتول بزنيد (تا زنده شود و قاتل را معرفى كند). خداوند اين گونه مردگان را زنده مى كند; و آيات خود را به شما نشان مى دهد; شايد بينديشيد.»
2|74|سپس دلهاى شما بعد از اين (همه كفران) سخت شد; همچون سنگ، يا سخت تر! چرا كه پاره اى از سنگها مى شكافد، و از آن نهرها جارى مى شود; و پاره اى از آنها شكاف برمى دارد، و آب از آن تراوش مى كند; و پاره اى از خوف خدا (از فراز كوه) به زير مى افتد; (امّا دلهاى شما، نه از خوف خدا مى تپد، و نه سرچشمه دانش و عواطف انسانى است) و خداوند از آنچه انجام مى دهيد غافل نيست.
2|75|آيا (شما مسلمانان) انتظار داريد آنها به آيينتان ايمان بياورند، با اين كه عدّه اى از آنان، سخنان خدا را مى شنيدند و پس از فهميدن، آن را تحريف مى كردند، در حالى كه آگاه بودند؟!
2|76|و هنگامى كه مؤمنان را ملاقات كنند، مى گويند: «ايمان آورده ايم.» ولى هنگامى كه با يكديگر خلوت مى كنند، (بعضى به بعضى ديگر اعتراض كرده،) مى گويند: «چرا مطالبى را كه (درباره صفات پيامبر اسلام) خداوند براى شما بيان كرده، به مسلمانان بازگو مى كنيد تا (روز رستاخيز) در پيشگاه پروردگارتان، بر ضد شما به آن استدلال كنند؟! آيا نمى فهميد؟!»
2|77|آيا اينها نمى دانند خداوند آنچه را پنهان مى دارند يا آشكار مى كنند مى داند؟!
2|78|و پاره اى از آنان عوامانى هستندكه كتاب خدا را جز (يك مشت خيالات و) آرزوها نمى دانند; و تنها به پندارهايشان دل بسته اند.
2|79|پس واى بر آنها كه نوشته اى بادست خود مى نويسند، سپس مى گويند: «اين، از طرف خداست.» تا آن را به بهاى اندكى بفروشند. پس واى بر آنها از آنچه با دست خود نوشتند; و واى بر آنان از آنچه (از اين راه) به دست مى آورند!
2|80|و گفتند: «هرگز آتش دوزخ،جز چند روزى، به ما نخواهد رسيد.» بگو: «آيا پيمانى از خدا گرفته ايد؟! ـ كه خداوند هرگز از پيمانش تخلّف نمىورزد ـ يا چيزى را كه نمى دانيد به خدا نسبت مى دهيد»؟! 
2|81|آرى، كسانى كه مرتكب گناه شوند، و آثار گناه، سراسر وجودشان را بپوشاند، آنها اهل آتشند; و جاودانه در آن خواهند بود.
2|82|و كسانى كه ايمان آورده، و كارهاى شايسته انجام داده اند، آنان اهل بهشتند; و جاودانه در آن خواهند بود. 
2|83|و (به ياد آوريد) زمانى را كه از بنى اسرائيل پيمان گرفتيم كه جز خداوند يگانه را پرستش نكنيد; و به پدر و مادر و خويشاوندان و يتيمان و مستمندان نيكى كنيد; و به مردم سخن نيك بگوييد; و نماز را برپا داريد; و زكات بپردازيد. سپس (با اين كه پيمان بسته بوديد) همه شما ـ جز عدّه كمى ـ سرپيچى كرديد; و (از وفاى به پيمان خود) روى گردان شديد.
2|84|و هنگامى را كه از شما پيمان گرفتيم كه خون هم را نريزيد; و يكديگر را از سرزمين خود، بيرون نكنيد.سپس شما پذيرفتيد; و (بر اين پيمان) گواه بوديد. 
2|85|و شما آنهايى هستيد كه يكديگر را مى كشيد و جمعى از خودتان را از سرزمينشان بيرون مى كنيد; و در اين گناه و تجاوز، از يكديگر پشتيبانى مى كنيد; (و اينها همه نقض پيمانى است كه با خدا بسته ايد) درحالى كه اگربعضى از آنها به صورت اسيران نزد شما آيند، فديه آنان را مى دهيد (و آزادشان مى كنيد); با اين كه بيرون ساختن آنان بر شما حرام بود. آيا به بعضى از دستورات كتاب خدا ايمان مى آوريد، و به بعضى كافر مى شويد؟! كيفر كسى از شما كه اين عمل (تبعيض در ميان احكام و قوانين الهى) را انجام دهد،جز رسوايى در اين جهان، چيزى نخواهد بود، و روز رستاخيز به شديدترين عذابها گرفتار مى شوند. و خداوند از آنچه انجام مى دهيد غافل نيست.
2|86|آنها كسانى هستند كه زندگى دنيا را با (از دست دادن) آخرت خريده اند; از اين رو از عذاب آنها كاسته نمى شود; و (به هيچ صورت) يارى نخواهند شد.
2|87|ما به موسى كتاب (تورات) داديم; و بعد از او، پيامبرانى پى در پى فرستاديم; و به عيسى بن مريم دلايل روشن داديم; و او را با روح القدس تاييد كرديم.آيا چنين نيست كه هر زمان، پيامبرى چيزى برخلاف هواى نفس شما آورد، در برابر او تكبّر كرديد (و از ايمان آوردن به او خوددارى نموديد); پس عدّه اى را تكذيب كرده، و جمعى را به قتل رسانديد؟!
2|88|و (آنها از روى استهزا) گفتند: «دلهاى ما در غلاف است; (و ما از گفته تو چيزى نمى فهميم»، همين طور است;) خداوند آنها را بخاطر كفرشان، از رحمت خود دور ساخته، و كمتر ايمان مى آورند.
2|89|و هنگامى كه از طرف خداوند، كتابى براى آنها آمد كه هماهنگ با نشانه هايى بود كه با خود داشتند، و پيش از اين، به خود نويد (آمدن اين كتاب و) پيروزى بر كافران را مى دادند، با اين همه، هنگامى كه اين (كتاب، و پيامبرى) را كه شناخته بودند نزد آنها آمد، به او كافر شدند; پس لعنت خدا بركافران باد!
2|90|آنها در مقابل بهاى بدى، خود را فروختند; كه به آياتى كه خدا فرستاده بود، كافر شدند. و از روى حسادت گفتند: چرا خداوند به فضل خويش، بر هر كس از بندگانش بخواهد، آيات خود را نازل مى كند؟! از اين رو به خشمى بعد از خشمى (از سوى خدا) گرفتار شدند. و براى كافران مجازاتى خواركننده است.
2|91|و هنگامى كه به آنها گفته شود: «به آنچه خداوند نازل فرموده، ايمان بياوريد!» مى گويند: «ما به چيزى ايمان مى آوريم كه بر خود ما نازل شده است.» و به غير آن، كافر مى شوند; در حالى كه حق است; و با نشانه هايى كه بر آنها نازل شده، هماهنگ مى باشد. بگو:«اگر (راست مى گوييد، و به آياتى كه بر خودتان نازل شده) ايمان داريد، پس چرا پيامبران خدا را پيش از اين، به قتل مى رسانديد؟!»
2|92|و (نيز)موسى آن همه دلايل روشن براى شما آورد، و شما پس از (غيبت) او، گوساله را (براى پرستش) انتخاب كرديد; در حالى كه ستمكار بوديد.
2|93|و (به ياد آوريد) زمانى را كه از شما پيمان گرفتيم; و كوه طور را بر فرازتان برافراشتيم; (و گفتيم:) «آنچه را (از آيات و فرمان ها) به شما داده ايم با قدرت بگيريد، و بشنويد (و اطاعت كنيد).» آنها گفتند: «شنيديم; ولى مخالفت كرديم.» و دلهاى آنها، بر اثر كفرشان، با محبّت گوساله آميخته شد. بگو: «ايمان شما، چه فرمان بدى به شما مى دهد، اگر ايمان داريد!»
2|94|بگو: «اگر (آن چنان كه مدّعى هستيد) سراى آخرت در نزد خدا، مخصوص شماست نه ساير مردم، پس آرزوى مرگ كنيد اگر راست مى گوييد.»
2|95|ولى آنها، بخاطر اعمال بدى كه پيش از خود فرستاده اند، هرگز آرزوى مرگ نخواهند كرد; و خداوند از ستمكاران آگاه است.
2|96|و (آنان نه تنها آرزوى مرگ نمى كنند، بلكه) آنها را حريص ترين مردم ـ حتى حريص تر از مشركان ـ بر زندگى (اين دنيا، و اندوختن ثروت) خواهى يافت; (تا آن جا) كه هر يك از آنها آرزو دارد هزار سال عمر به او داده شود; در حالى كه اين عمر طولانى، او را از كيفر (الهى) باز نخواهد داشت. و خداوند به آنچه انجام مى دهند بيناست.
2|97|(آنها مى گويند: «ما با جبرئيل، پيك وحى خدا بر تو، دشمن هستيم.) بگو: «كسى كه دشمن جبرئيل باشد (دشمن خداست; چرا كه) او به فرمان خدا، قرآن را بر قلب تو نازل كرده است; در حالى كه با كتب آسمانى پيشين هماهنگ بوده; و هدايت و بشارت است براى مؤمنان.»
2|98|كسى كه دشمن خدا و فرشتگانش و پيامبران او و جبرئيل و ميكائيل باشد (كافر است; و) خداوند دشمن كافران است.
2|99|به يقين ما نشانه هاى روشنى براى تو فرستاديم; و جز فاسقان كسى به آنها كفر نمى ورزد.
2|100|و آياچنين نيست كه هر بار آنها [=يهود ] پيمانى (با خدا و پيامبر) بستند، گروهى از ايشان آن را شكستند؟! آرى، بيشتر آنان ايمان نمى آورند.
2|101|و هنگامى كه فرستاده اى از سوى خدا به سراغشان آمد، و با نشانه هايى كه نزد آنها بود هماهنگى داشت، گروهى از آنان كه به آنها كتاب آسمانى داده شده بود، كتاب خدا را پشت سر افكندند; گويى هيچ از آن آگاهى ندارند!
2|102|و (يهود) از آنچه شياطين در عصر سليمان بر مردم مى خواندند پيروى كردند. و سليمان كافر نشد (و هرگز دست به سحر نيالود); ولى شياطين كفر ورزيدند; و به مردم سحر آموختند. و (نيز يهود) از آنچه بر دو فرشته بابل «هاروت» و «ماروت»، نازل شد پيروى كردند. حال آنكه آن دو به هيچ كس چيزى (از سحر) ياد نمى دادند، مگر اين كه (از پيش به او) مى گفتند: «ما وسيله آزمايشيم، كافر نشو (و سوء استفاده نكن.)» ولى آنها از آن دو فرشته، مطالبى را مى آموختند كه بتوانند بوسيله آن، ميان مرد و همسرش جدايى بيفكنند; در حالى كه هيچ گاه نمى توانند بدون اجازه خداوند، به كسى زيان برسانند. آنها مطالبى را فرا مى گرفتند كه به آنان زيان مى رسانيد و نفعى نمى داد. به يقين مى دانستند هر كسى خريدار اين گونه متاع باشد، در آخرت بهره اى نخواهد داشت. و چه بد و ناپسند بود آنچه خود را به آن فروختند، اگر مى دانستند!  
2|103|و اگر آنها ايمان مى آوردند و پرهيزگارى پيشه مى كردند، به يقين پاداشى كه نزد خداست، براى آنان بهتر بود، اگر آگاهى داشتند.
2|104|اى كسانى كه ايمان آورده ايد! (هنگامى كه از پيامبر تقاضاى مهلت براى درك آيات قرآن مى كنيد) نگوييد: «راعنا»; بلكه بگوييد: «انظرنا». (زيرا كلمه اوّل، هم به معناى «ما را مهلت بده»، و هم به معناى «ما را تحميق كن» مى باشد; و دستاويزى براى دشمن است) و (به دستورات الهى) گوش فرا دهيد! و براى كافران عذاب دردناكى است.
2|105|كافران اهل كتاب، و (همچنين) مشركان، دوست ندارند كه از سوى پروردگارتان، خير و بركتى بر شما نازل گردد; در حالى كه خداوند، هركس را بخواهد، ويژه رحمت خود سازد; و خداوند، صاحب فضل و بخشش بزرگ است.
2|106|هر (حكم و) آيه اى را نسخ كنيم، و يا (نسخ) آن را به تأخير اندازيم، بهتر از آن، يا همانند آن را مى آوريم. آيا نمى دانستى كه خداوند بر هر چيزى تواناست؟!
2|107|آيا نمى دانستى كه حكومت آسمانها و زمين، تنها از آن خداست؟! (و مى تواند هرگونه تغيير و تبديلى در احكام خود طبق مصالح بدهد؟!) و جز خدا، سرپرست و ياورى براى شما نيست. (و اوست كه مصلحت شما را مى داند).
2|108|آيا مى خواهيد از پيامبر خود، همان تقاضا (ى نامعقولى) را بكنيد كه پيش از اين، ازموسى كردند؟! (و با اين بهانه جويى ها، از ايمان آوردن سرباز زدند.) كسى كه كفر را به جاى ايمان بپذيرد، به يقين از راه مستقيم (عقل و فطرت) گمراه شده است. 
2|109|بسيارى از اهل كتاب، از روى حسد ـ كه در وجود آنها ريشه دوانده ـ آرزو مى كردند شما را بعد از ايمان آوردن، به حال كفر باز گردانند; با اين كه حق براى آنها كاملاً روشن شده است. شما آنها را عفو كنيد و گذشت نماييد; تا خداوند فرمان خودش (فرمان جهاد) را بفرستد; زيرا خداوند بر هر چيزى تواناست.
2|110|و نماز را برپا داريد و زكات را بپردازيد; و هر كار خيرى را براى خود از پيش مى فرستيد، آن را نزد خدا (در سراى ديگر) خواهيد يافت; زيرا خداوند به اعمال شما بيناست.
2|111|آنها گفتند: «هيچ كس، جز يهود يا نصارى، هرگز داخل بهشت نخواهد شد.» اين (پندار و) آرزوى آنهاست. بگو: «اگر راست مى گوييد، دليل خود را (بر اين موضوع) بياوريد!»
2|112|آرى، (بهشت در انحصار هيچ گروهى نيست) هر كس خود را تسليم خدا كندو نيكوكار باشد، پاداش او نزد پروردگارش محفوظ است; نه ترسى بر آنهاست و نه اندوهگين مى شوند.
2|113|يهوديان گفتند: «مسيحيان هيچ موقعيتى (نزد خدا) ندارند»، و مسيحيان نيز گفتند: «يهوديان هيچ موقعيتى ندارند (و بر باطلند)»;در حالى كه هر دو دسته، كتاب خدا را مى خوانند (و بايد از اين گونه تعصبها بركنار باشند). افراد نادان (ديگر، همچون مشركان نيز)، سخنى همانند سخن آنها داشتند! خداوند، روز قيامت، درباره آنچه در آن اختلاف داشتند، ميان آنها داورى مى كند.
2|114|كيست ستمكارتر از آن كس كه از بردن نام خدا در مساجد او جلوگيرى كرد و سعى در ويرانى آنها نمود؟! چنين كسانى نمى توانند، جز با ترس و وحشت، وارد اين (كانونهاى عبادت) شوند. بهره آنها در دنيا رسوايى است و در آخرت، عذاب عظيم (الهى)!
2|115|مشرق و مغرب، از آن خداست! پس به هر سو رو كنيد، رو به خدا كرده ايد. خداوند داراى قدرت وسيع و (به همه چيز) داناست.
2|116|و (كافران) گفتند: «خداوند، فرزندى براى خود انتخاب كرده است». ـ منزّه است او ـ بلكه آنچه در آسمانها و زمين است، از آن اوست; و همه در برابر او خاضعند.
2|117|پديد آورنده آسمانها و زمين اوست! و هنگامى كه فرمان وجود چيزى را صادر كند، تنها مى گويد: «موجود باش!» و آن، (چيز، بى درنگ) موجود مى شود. 
2|118|افراد ناآگاه گفتند: «چرا خدا با ما سخن نمى گويد؟! و يا چرا نشانه اى براى (خود) ما نمى آيد؟!» پيشينيان آنها نيز، همين گونه سخن مى گفتند; دلها و افكارشان مشابه يكديگر است; ولى ما (به اندازه كافى) آيات و نشانه ها را براى اهل يقين (و حقيقت جويان) روشن ساخته ايم.
2|119|ما تو را به حق، براى بشارت و بيم دادن (همه مردم) فرستاديم; و تو مسئول (گمراهى) دوزخيان (پس از ابلاغ رسالت) نيستى.
2|120|هرگز يهود و نصارى از تو راضى نخواهند شد، تا (به طور كامل تسليم خواسته هاى آنها شوى، و) از آيين (تحريف يافته) آنان، پيروى كنى. بگو: «هدايت واقعى، هدايت خدا است.» واگر از هوا و هوسهاى آنان پيروى كنى، بعد از آن كه آگاه شده اى، هيچ سرپرست و ياورى از سوى خدا براى تو نخواهد بود. 
2|121|كسانى كه كتاب آسمانى به آنها داده ايم [= يهود و نصارى ]و آن را چنان كه شايسته آن است مى خوانند (و عمل مى كنند); آنها به پيامبر اسلام ايمان مى آورند; و كسانى كه به او كافر شوند، زيانكارند.
2|122|اى بنى اسرائيل! نعمتم را، كه به شما ارزانى داشتم، و شما را بر جهانيان برترى بخشيدم به ياد آوريد.
2|123|و از روزى بترسيد كه كسى مجازات ديگرى را نمى پذيرد; و هيچ گونه غرامتى از او قبول نمى شود; و شفاعتى، او را سود نمى دهد; و (به هيچ صورت) يارى نخواهند شد.
2|124|و (ياد كنيد) هنگامى كه پروردگار ابراهيم، او را با دستوراتى آزمود; و او به طور كامل از عهده آنها برآمد. خداوند به او فرمود: «من تو را امام و پيشواى مردم قرار دادم.» ابراهيم گفت: «از دودمان من (نيز امامانى قرار بده)» خداوند فرمود: «پيمان من، به ستمكاران نمى رسد (مگر آنها كه شايسته اند)».
2|125|و (به ياد آوريد) هنگامى كه خانه كعبه را محل بازگشت (و اجتماع) مردم و مركز امن قرار داديم. و (به مردم گفتيم:) از مقام ابراهيم، عبادتگاهى براى خود انتخاب كنيد. و از ابراهيم و اسماعيل پيمان گرفتيم كه: «خانه مرا براى طواف كنندگان و مجاوران و ركوع كنندگان سجده گزار [= نماز گزاران] پاكيزه سازيد.»
2|126|و (به ياد آوريد) هنگامى را كه ابراهيم گفت: «پروردگارا! اين سرزمين را شهر امنى قرار ده; و اهل آن را ـ آنها كه به خدا و روز بازپسين، ايمان آورده اند ـ از ثمرات (گوناگون)، روزى ده.» فرمود: «(خواسته ات را پذيرفتم) و به هركس كه كافر شود، بهره اندكى خواهم داد; سپس آنها را به عذاب دوزخ مى كشانم; و چه بد فرجامى است!»
2|127|و (به ياد آوريد) هنگامى را كه ابراهيم و اسماعيل، پايه هاى خانه كعبه را بالا مى بردند; (و مى گفتند:) «پروردگارا! از ما بپذير، كه تويى شنوا و دانا.
2|128|پروردگارا! ما را تسليم (فرمان) خود قرار ده; و از دودمان ما، امّتى كه تسليم (فرمان) تو باشند، به وجود آور; و شيوه عبادتمان را به ما نشان دهو توبه ما را بپذير، كه تويى توبه پذير مهربان.
2|129|پروردگارا! پيامبرى در ميان آنها از خودشان برانگيز، تا آيات تو را بر آنان بخواند، و آنها را كتاب و حكمت بياموزد، و پاكيزه كند; زيرا تو تواناو حكيمى(وبر اين كار، قادرى).»
2|130|جز افراد سفيه و نادان، چه كسى از آيين ابراهيم، (كه آيين پاكى و يگانه پرستى است) روى گردان خواهد شد؟! ما او را در دنيا برگزيديم; و او در آخرت، از صالحان است.
2|131|(و ياد آوريد) هنگامى را كه پروردگارش به او فرمود: اسلام بياور (و در برابر حق، تسليم باش. او فرمان پروردگار را از جان و دل پذيرفت; و) گفت: «در برابر پروردگار جهانيان، تسليم شدم.»
2|132|و ابراهيم و يعقوب (در واپسين لحظات عمر،) فرزندان خود را به اين آيين، وصيّت كردند; (و هر كدام به فرزندان خويش گفتند:) «فرزندان من! خداوند اين آيين (پاك) را براى شما برگزيده است; و شما، جز به آيين اسلام (و تسليم در برابر فرمان خدا) از دنيا نرويد.»
2|133|آيا هنگامى كه مرگ يعقوب فرا رسيد، شما حاضر بوديد؟! در آن هنگام كه به فرزندان خود گفت: «پس از من، چه چيز را مى پرستيد؟» گفتند: «خداى تو، و خداى پدرانت، ابراهيم و اسماعيل و اسحاق، خداى يگانه را، و ما در برابر او تسليم هستيم.»
2|134|آنها امّتى بودند كه درگذشتند. اعمال آنان، مربوط به خودشان بود و اعمال شما نيز مربوط به خود شماست; و شما مسؤول اعمال آنها نخواهيد بود.
2|135|(اهل كتاب) گفتند: «يهودى يا مسيحى شويد، تا هدايت يابيد.» بگو: «(اين آيينهاى تحريف شده و شرك آلود، هرگز نمى تواند موجب هدايت گردد،) بلكه از آيين ابراهيم، كه ايمانى خالص داشت و از مشركان نبود، پيروى كنيد.»
2|136|بگوييد: «ما به خدا ايمان آورده ايم; و به آنچه بر ما نازل شده; و آنچه بر ابراهيم و اسماعيل و اسحاق و يعقوب و اسباط [=پيامبران از فرزندان يعقوب ]نازل گرديده، (و همچنين) آنچه به موسى و عيسى و ساير پيامبران از طرف پروردگارشان داده شده است، و فرقى ميان آنها نمى گذاريم، و ما در برابر (فرمان) خدا تسليم هستيم»
2|137|اگر آنها به مانند آنچه شما به آن ايمان آورده ايد ايمان بياورند، هدايت يافته اند; و اگر سرپيچى كنند، از حق جدا شده اند و خداوند، شَرّ آنها را از تو دفع مى كند; و اوست شنواى دانا.
2|138|رنگ خدايى (بپذيريد: رنگ ايمان و توحيد و اسلام.) و چه رنگى از رنگ خدايى بهتر است؟! و (بگوييد) ما تنها او را عبادت مى كنيم.
2|139|بگو: «آيا درباره خداوند با ما مجادله مى كنيد؟! در حالى كه او، پروردگار ما و شماست; و اعمال ما از آن ما، و اعمال شما از آن شماست; وما تنها بندگان مخلص او هستيم».
2|140|يا مى گوييد: «ابراهيم و اسماعيل و اسحاق و يعقوب و اسباط، يهودى يا نصرانى بودند»؟! بگو: «شما بهتر مى دانيد يا خدا؟! (چرا حقيقت را كتمان مى كنيد؟!)» و چه كسى ستمكارتر است از آن كس كه گواهى و شهادت الهى را كه نزد اوست، كتمان مى كند؟! و خدا از اعمال شما غافل نيست. 
2|141|(به هر حال) آنها امّتى بودند كه درگذشتند. اعمال آنان مربوط به خودشان بود; و اعمال شما نيز، مربوط به خودتان است; و شما مسئول اعمال آنها نخواهيد بود.
2|142|به زودى مردم سبك مغز مى گويند: «چه چيز آنها [= مسلمانان ]را، از قبله اى كه بر آن بودند، بازگردانيد؟!» بگو: «مشرق و مغرب، از آنِ خداست، خدا هركس را بخواهد، به راه راست هدايت مى كند.»
2|143|همان گونه (كه قبله شما، يك قبله ميانه است) شما را نيز، امتى ميانه (و معتدل) قرار داديم تا بر مردم گواه باشيد; و پيامبر هم بر شما گواه باشد. و ما، آن قبله اى را كه قبلاً بر آن بودى، تنها براى اين قبله قرار داده بوديم كه افرادى كه از پيامبر پيروى مى كنند، از آنها كه به جاهليّت باز مى گردند، مشخّص شوند. و مسلّماً اين حكم، جز بر كسانى كه خداوند آنها را هدايت كرده، دشوار بود. و خدا هرگز ايمان (و نمازهاى گذشته) شما را ضايع نمى گرداند; زيرا خداوند، نسبت به مردم، رئوف و مهربان است.
2|144|نگاههاى انتظارآميز تو را به سوى آسمان (براى تعيين قبله نهايى) مى بينيم! اكنون تو را به سوى قبله اى كه از آن خشنود باشى، باز مى گردانيم. پس روى خود را به سوى مسجدالحرام كن. و هر جا باشيد، روى خود را به سوى آن بگردانيد. و كسانى كه كتاب آسمانى به آنها داده شده، بخوبى مى دانند اين فرمان حقّى است از ناحيه پروردگارشان; (كه در كتاب هاى خود خوانده اند). و خداوند از آنچه (براى مخفى داشتن اين آيات) انجام مى دهند، غافل نيست.
2|145|سوگند كه اگر براى (اين گروه از) كسانى كه كتاب آسمانى به آنها داده شده، هر گونه (دليل و) نشانه اى بياورى، از قبله تو پيروى نخواهند كرد; و تو نيز، هيچ گاه از قبله آنان، پيروى نخواهى نمود. و حتّى هيچ يك از آنها، پيروى از قبله ديگرى نخواهد كرد! و اگر تو، پس از اين آگاهى، از هوسهاى آنها پيروى كنى، به يقين از ستمكاران خواهى بود.
2|146|كسانى كه كتاب آسمانى به آنان داده ايم، او [=پيامبر ]را همچون فرزندان خود مى شناسند; ولى جمعى از آنان،حق را در حالى كه از آن آگاهند كتمان مى كنند. 
2|147|اين (فرمان تغيير قبله) حكم حقّى از طرف پروردگار توست; بنابراين، هرگز از ترديدكنندگان در آن مباش.
2|148|هر امتى قبله اى دارد كه خداوند آن را تعيين كرده است; (و به جاى گفتگو درباره قبله،) در نيكيها و اعمال خير، بر يكديگر سبقت جوييد. هر جا باشيد، خداوند همه شما را (در روز رستاخيز) حاضر مى كند; زيرا او، بر هر چيزى تواناست.
2|149|از هر سو خارج شدى، (به هنگام نماز،) روى خود را به جانب «مسجد الحرام» كن. اين دستور حقّى از جانب پروردگار توست; و خداوند، از آنچه انجام مى دهيد، غافل نيست.
2|150|و از هر سو خارج شدى، روى خود را به جانب مسجدالحرام كن. و هر جا بوديد، روى خود را به سوى آن كنيد; تا مردم، دليلى بر ضدّ شما نداشته باشند; مگر آنها كه ستمكار (و لجوج) هستند. از آنها نترسيد; و از من بترسيد! و (بدانيد اين تغيير قبله، بخاطر آن بود كه) نعمت خود را بر شما تمام كنم، شايد هدايت شويد.
2|151|همان گونه كه (براى هدايت شما) پيامبرى از خودتان در ميان شما فرستاديم; تا آيات ما را بر شما بخواند; و شما را پاكيزه سازد; و به شما، كتاب و حكمت بياموزد; و آنچه را نمى دانستيد، به شما ياد دهد.
2|152|پس مرا ياد كنيد، تا شما را ياد كنم; و شكر مرا به جاى آوريد و (نعمتهاى مرا) كفران نكنيد.
2|153|اى كسانى كه ايمان آورده ايد! از صبر (و استقامت) و نماز، يارى بگيريد; زيرا خداوند با صابران است.
2|154|و به آنها كه در راه خدا كشته (و شهيد) مى شوند، مرده نگوييد! بلكه آنان زنده اند، ولى شما نمى فهميد.
2|155|به يقين همه شما را با امورى همچون ترس، گرسنگى و كاهش در مالها و جانها و ميوه ها آزمايش مى كنيم; و بشارت ده به صابران. 
2|156|(همان) كسانى كه هر گاه مصيبتى به ايشان مى رسد، مى گويند: «ما از آنِ خداييم; و به سوى او بازمى گرديم.»
2|157|آنها كسانى هستند كه الطاف و رحمت خدا شامل حالشان شده; و آنانند هدايت يافتگان.
2|158|«صفا» و «مروه» از شعائر الهى است; بنابراين، هركس كه حجِّ خانه خدا و يا عمره انجام دهد، باكى بر او نيست كه برآن دو طواف كند; (و سعىِ صفا و مروه به جاى آورد.) و كسى كه فرمان خدا را در انجام كارهاى نيك اطاعت كند، خداوند (نسبت به عمل او) قدردان، و (از آن) آگاه است.
2|159|كسانى كه دلايل روشن، و هدايتى را كه نازل كرده ايم، پس از آن كه آن را در كتاب (آسمانى آنها) براى مردم بيان نموديم، كتمان كنند، خدا آنها را لعنت مى كند; و همه لعن كنندگان نيز، آنها را لعن مى كنند;
2|160|مگر كسانى كه توبه كردند، و (اعمال بد خود را) جبران نمودند، و (آنچه را كتمان كرده بودند،) بيان كردند; من توبه آنها را مى پذيرم; كه من توبه پذير و مهربانم.
2|161|كسانى كه كافر شدند، و در حال كفر از دنيا رفتند، لعنت خداوند و فرشتگان و همه مردم بر آنها خواهد بود.
2|162|و هميشه در آن (لعن و دورى از رحمت پروردگار) باقى مى مانند; نه از عذابشان كاسته مى شود،و نه مهلتى به آنان داده مى شود.
2|163|و خداى شما، خداوند يگانه اى است، كه غير از او معبودى نيست!. اوست بخشنده و مهربان (و داراى رحمت عام و خاصّ).
2|164|در آفرينش آسمانها و زمين، و آمد و شد شب و روز، و كشتيهايى كه در دريا به نفع مردم در حركتند، و آبى كه خداوند از آسمان نازل كرده، و با آن، زمين را پس از مردنش حيات بخشيده، و انواع جنبندگان را در آن گسترده ساخته، و (همچنين) در وزش بادها و ابرهايى كه ميان زمين و آسمان قرار گرفته اند، نشانه هايى است (از ذات پاك خدا و يگانگى او) براى گروهى كه عقل خود را به كار مى گيرند.
2|165|بعضى از مردم، غير از خداوند همتايانى (براى پرستش) انتخاب مى كنند; و آنها را همچون خدا دوست دارند. امّا كسانى كه ايمان آورده اند، محبتشان به خدا، شديدتر است. وكسانى كه ستم كردند، (و معبودى غير خدا برگزيدند،) هرگاه عذاب الهى را مشاهده كنند، خواهند دانست كه تمامِ قدرت، از آنِ خداست; و خداوند، سخت كيفر است;
2|166|در آن هنگام، پيشوايان (گمراه كننده) از پيروان خود، بيزارى مى جويند; و عذاب الهى را مشاهده مى كنند; و دستشان از همه جا كوتاه مى شود. 
2|167|(در اين هنگام) پيروان مى گويند: «كاش بار ديگر به دنيا برمى گشتيم، تا از آنها [= پيشوايان گمراه] بيزارى جوييم، آن چنان كه آنان (امروز) ازمابيزارى جستند!»(آرى،) خداوند اين چنين اعمال آنها را به صورتى حسرت آور به آنان نشان مى دهد; و از آتش دوزخ، هرگز خارج نخواهند شد.
2|168|اى مردم! از نعمتهاى حلال و پاكيزه اى كه در زمين است بخوريد; و از گامهاى شيطان، پيروى نكنيد; زيرا او، دشمن آشكار شماست.
2|169|او شما را فقط به بدى و كار زشت فرمان مى دهد; (و نيز دستور مى دهد) آنچه را كه نمى دانيد، به خدا نسبت دهيد.
2|170|و هنگامى كه به آنها گفته شود: «از آنچه خدا نازل كرده است، پيروى كنيد.» مى گويند: «نه، ما از آنچه پدران خود را بر آن يافتيم، پيروى مى نماييم.» آيا اگر پدران آنها، چيزى نمى فهميدند و هدايت نمى يافتند (باز هم بايد از آنها پيروى كنند)؟!
2|171|مَثَل (تو در دعوت) كسانى كه كافر شدند، بسان كسى است كه حيوانات را (براى نجات از خطر،) صدا مى زند; ولى آنها چيزى جز سر و صدا نمى شنوند; (كافران) كر و لال و كورند; از اين رو چيزى نمى فهمند.
2|172|اى كسانى كه ايمان آورده ايد! از روزى هاى پاكيزه اى كه به شما داده ايم، بخوريد و شكر خدا را به جا آوريد; اگر او را پرستش مى كنيد.
2|173|خداوند، تنها (خوردن گوشت) مردار، خون، گوشت خوك و حيوانى كه نام غير خدا (به هنگام ذبح) بر آن گفته شود، حرام كرده است. ولى آن كس كه ناچار شود، در صورتى كه ستمكار و متجاوز نباشد، گناهى بر او نيست; زيرا خداوند آمرزنده مهربان است.
2|174|كسانى كه آيات كتاب آسمانى را كه خدا نازل كرده كتمان مى كنند; و آن را به بهاى كمى مى فروشند، آنها در درونشان جز آتش چيزى نمى خورند; (و اموالى كه از اين رهگذر به دست مى آورند، درحقيقت آتش سوزانى است.) و خداوند، روز قيامت، با آنها سخن نمى گويد; و آنان را پاكيزه نمى سازد; و براى آنها عذاب دردناكى است.
2|175|آنها كسانى هستند كه گمراهى را با (از دست دادن) هدايت، و عذاب را با آمرزش، خريده اند; راستى چه قدر در برابر آتش دوزخ، شكيبا هستند؟!
2|176|اينها، بخاطر آن است كه خداوند،كتاب آسمانى را به حق، (و توأم با نشانه ها و دلايل روشن،) نازل كرده; و آنها كه در آن اختلاف مى كنند، (و با كتمان و تحريف، اختلاف به وجود مى آورند،) از حق، بسيار دور شده اند.
2|177|نيكى، اين نيست كه (به هنگام نماز،) روى خود را به سوى مشرق يا مغرب كنيد; (و تمام گفتگوى شما، درباره قبله و تغيير آن باشد;) بلكه نيكوكار كسى است كه به خدا وروز واپسين و فرشتگان و كتاب خدا و پيامبران، ايمان آورده; و مال خود را، با همه علاقه اى كه به آن دارد، به خويشاوندان و يتيمان و مستمندان و واماندگان در سفر و سائلان و بردگان، انفاق مى كند; و نماز را برپا مى دارد و زكات را مى پردازد; و (همچنين) كسانى كه به عهد خود ـ به هنگامى كه عهد بستند ـ وفا مى كنند; و در برابر سختى ها و زيان ها و هنگام جنگ، استقامت مىورزند; اينها كسانى هستند كه راست مى گويند; (و گفتار و كردارشان با اعتقادشان هماهنگ است;) و اينها پرهيزگارانند
2|178|اى كسانى كه ايمان آورده ايد!حكم قصاص در مورد كشتگان، بر شما مقرر شده است: آزاد در برابر آزاد، و برده در برابر برده، و زن در برابر زن. پس اگر كسى ازسوى برادر (دينى) خود، چيزى به او بخشيده شود، (و حكم قصاص تبديل به خونبها گردد، ولىّ مقتول) بايد از راه پسنديده پيروى كند; (و شرايط پرداخت كننده را در نظر بگيرد) و او نيز به نيكى ديه را (به ولىّ مقتول) بپردازد (و مسامحه نكند); اين، تخفيف و رحمتى است از ناحيه پروردگار شما. و كسى كه بعد از آن، تجاوز كند، عذاب دردناكى خواهد داشت.
2|179|و قصاص، براى شما مايه حيات (و امنيت) است، اى صاحبان خرد! شايد پرهيزكارى پيشه كنيد. 
2|180|بر شما مقرر شده: «هنگامى كه مرگ يكى از شما فرارسد، اگر چيز ارزشمندى [= مالى] از خود به جاى گذارده، براى پدر و مادر و خويشاوندان، بطور شايسته وصيّت كند. اين وظيفه اى است بر پرهيزگاران»
2|181|و هركس بعد از شنيدنش آن را تغيير دهد، گناه آن، بر همان كسانى است كه آن (وصيّت) را تغيير مى دهند; كه خداوند، شنوا و داناست.
2|182|و كسى كه از انحراف وصيّت كننده (و تمايل يك جانبه او به بعض ورثه)، يا از گناه او بترسد، و ميان آنها را اصلاح دهد، (مشمول حكم تبديل وصيت نمى باشد و) گناهى بر او نيست; زيرا خداوند، آمرزنده و مهربان است.
2|183|اى افرادى كه ايمان آورده ايد! روزه بر شما مقرر شده، همان گونه كه بر كسانى كه قبل از شما بودند مقرر شد; تا پرهيزگار شويد.
2|184|روزهاى محدودى را (بايد روزه بداريد.) و هر كس از شما بيمار يا مسافر باشد، بايد تعدادى از روزهاى ديگر را (روزه بدارد.) و بر كسانى كه روزه براى آنها طاقت فرساست، (همچون بيماران، و پيران) لازم است با اطعام مستمندى، كفاره دهند. و هركس فرمان خدا را در انجام كارهاى نيك اطاعت كند، به نفع اوست. و روزه داشتن به نفع شماست اگر مى دانستيد. 
2|185|(روزه، واجب در) ماه رمضان است; ماهى كه قرآن، به عنوان راهنماى مردم، و نشانه هاى هدايت و جدا كننده حق از باطل، در آن نازل شده است. پس آن كس از شما كه در ماه رمضان در سفر نباشد، بايد آن را روزه بدارد. و آن كس كه بيماريا در سفر است، بايد روزهاى ديگرى را به همان مقدار، روزه بگيرد. خداوند، آسايش شما را مى خواهد، نه زحمت شما را. هدف اين است كه اين روزها را تكميل كنيد; و خدا را به خاطر اين كه شما را هدايت كرده، بزرگ بشماريد; باشد كه شكرگزارى كنيد.
2|186|و هنگامى كه بندگان من، از تو درباره من سؤال كنند، (بگو:) من نزديكم; دعاى دعاكننده را، به هنگامى كه مرا مى خواند، پاسخ مى گويم. پس بايد دعوت مرا بپذيرند، و به من ايمان بياورند، تا راه يابند (و به مقصد برسند).
2|187|آميزش جنسى با همسرانتان، در شبِ روزهايى كه روزه مى گيريد، حلال است. آنها لباس شما هستند، و شما لباس آنها; (هر دو زينت هم و سبب حفظ يكديگريد). خداوند مى دانست كه شما به خود خيانت مى كرديد; (و اين كار ممنوع را انجام مى داديد;) پس توبه شما را پذيرفت و شما را بخشيد.اكنون با آنها آميزش كنيد، و از آنچه خداوند به شما اجازه داده بهره مند شويد. و بخوريد و بياشاميد،تا رشته سپيد صبح، از رشته سياه (شب) براى شما آشكار گردد; سپس روزه را تا شب، كامل كنيد و نيز، در حالى كه در مساجد به اعتكاف پرداخته ايد، با زنان آميزش نكنيد. اينها، مرزهاى الهى است; پس به آنها نزديك نشويد! خداوند، اين چنين آيات خود را براى مردم، روشن مى سازد، تا پرهيزگار شوند. 
2|188|و اموال يكديگر را بباطل (و ناحق) در ميان خود نخوريد. وبراى خوردن بخشى از اموال مردم به گناه، (قسمتى از) آن را (به عنوان رشوه) به قضات ندهيد، در حالى كه مى دانيد (اين كار، گناه است).
2|189|درباره «هلالهاى ماه» از تو سؤال مى كنند; بگو: «آنها، بيان اوقات (و تقويم طبيعى) براى (نظام زندگى) مردم و (تعيين وقت) حج است». و كار نيك، آن نيست كه از پشت خانه ها وارد شويد (آنچنان كه در جاهليت در حال احرام مرسوم بود); بلكه نيكى اين است كه پرهيزگار باشيد.و از در خانه ها وارد شويد و تقوا پيشه كنيد، تا رستگار گرديد. 
2|190|و در راه خدا، با كسانى كه با شما مى جنگند، نبرد كنيد; و از حدّ تجاوز نكنيد، كه خدا متجاوزان را دوست ندارد.
2|191|و آنها[= مشركان فتنه گر ] را هر كجا يافتيد، به قتل برسانيد; و از آن جا كه شما را بيرون ساختند، آنها را بيرون كنيد و فتنه از كشتار نيز بدتر است و با آنها، در نزد مسجدالحرام [= در تمام حرم] جنگ نكنيد; مگر اين كه در آن جا با شما بجنگند. پس اگر (در آن جا) با شما پيكار كردند، آنها را به قتل برسانيد. چنين است جزاى كافران!
2|192|و اگر (از جنگ و فتنه) خوددارى كردند، خداوند آمرزنده و مهربان است.
2|193|و با آنها پيكار كنيد; تا فتنه (و بت پرستى، و سلب آزادى از مردم،) باقى نماند; و دين، مخصوص خدا گردد. پس اگر (از روش نادرست خود) دست برداشتند، (مزاحم آنها نشويد; زيرا) تعدّى جز بر ستمكاران روا نيست.
2|194|ماه حرام، در برابر ماه حرام. (اگر آنها، احترام آن را شكستند، شما نيز مى توانيد مقابله به مثل كنيد.) و تمام حرمت ها (ى شكسته شده، قابل) قصاص است. و (بطور كلّى) هركس به شما حمله كرد، همانند حمله وى بر او حمله كنيد و از (مخالفت فرمان) خدا بپرهيزيد (و زياده روى ننماييد); و بدانيدخدا با پرهيزگاران است 
2|195|و در راه خدا انفاق كنيد; و (با ترك انفاق،) خود را به دست خود، به هلاكت نيفكنيد; و نيكى كنيد كه خداوند، نيكوكاران را دوست مى دارد.
2|196|و حجّ و عمره را براى خدا به اتمام برسانيد. و اگر محصور شديد (و از اتمام آن به جهت بيمارى يا ممانعت دشمن بازمانديد)، آنچه از قربانى فراهم شود (ذبح كنيد، و از احرام خارج شويد)!. و سرهاى خود را نتراشيد، تا قربانى به محلّش برسد (و در قربانگاه ذبح شود). و اگر كسى از شما بيمار بود، و يا ناراحتى در سر داشت، (و ناچار بود سر خود را پيش از آن بتراشد،) بايد با روزه يا صدقه يا گوسفند كفاره دهد. و هنگامى كه (از بيمارى و دشمن) در امان بوديد، هر كس با اتمام عمره، حجّ را آغاز كند، آنچه از قربانى براى او ميسّر است (ذبح كند). و هر كه نيافت، سه روز در ايام حجّ، و هفت روز هنگامى كه باز مى گرديد، روزه بدارد. اين، ده روز كامل است. (البتّه) اين براى كسى است كه خانواده او، نزد مسجد الحرام ساكن نباشد [= اهل مكّه و اطراف آن نباشد]. و از (مخالفت فرمان) خدا بپرهيزيد; و بدانيد كه خداوند، سخت كيفر است.
2|197|حجّ، در ماههاى معينى است. و كسانى كه (با بستن احرام،) در اين ماه ها حجّ را بر خود فرض كرده اند، (بايد بدانند كه) در حجّ، آميزش جنسى، و گناه و جدال، روا نيست و هر كار نيكى انجام دهيد، خدا آن را مى داند. و زاد و توشه تهيه كنيد، و بهترين زاد و توشه، پرهيزگارى است. و از (مخالفت) من بپرهيزيد اى خردمندان!
2|198|گناهى بر شما نيست كه از فضل پروردگارتان (و از منافع اقتصادى در ايّام حجّ) بهره گيريد (كه از منافع حجّ، پى ريزى، اقتصاد صحيح اسلامى است). و هنگامى كه از «عرفات» كوچ كرديد، خدا رانزد «مشعر الحرام» ياد كنيد. او را ياد كنيد همانگونه كه شما را هدايت نمود; و قطعاً شما پيش از اين، از گمراهان بوديد.
2|199|سپس از همان جا كه مردم كوچ مى كنند، (به سوى سرزمين منى) كوچ كنيد; و از خداوند، طلب آمرزش كنيد، زيرا خدا آمرزنده مهربان است.
2|200|و هنگامى كه مناسك (حجّ) خود را انجام داديد، خدا را ياد كنيد، همانند يادآورى شما از پدرانتان (آن گونه كه رسم آن زمان بود) بلكه از آن هم بيشتر. (در اين مراسم، مردم دو گروهند:) بعضى از مردم مى گويند: «خداوندا ! به ما در دنيا، (نيكى) عطا كن.» در حالى كه در آخرت بهره اى ندارند.
2|201|و بعضى مى گويند: «پروردگارا ! به ما در دنيا «نيكى» عطا كن; و در آخرت نيز «نيكى» مرحمت فرما; و ما را از عذاب دوزخ نگاه دار.»
2|202|اين گروه به سبب آنچه انجام داده اند، نصيب و بهره اى (از فضل خدا) دارند; و خداوند، سريع الحساب است.
2|203|و خدا را در روزهاى معيّنى ياد كنيد: (روزهاى 11 و 12 و 13 ماه ذى حجّه). و هر كس شتاب كند، و (ذكر خدا را) در دو روز انجام دهد، باكى بر او نمى باشد; و هر كه تأخير كند، (و سه روز انجام دهد نيز) باكى بر او نيست; براى كسى كه تقوا پيشه كند. و از (مخالفت فرمان) خدا بپرهيزيد; و بدانيد شمابه سوى او محشور خواهيد شد!
2|204|بعضى از مردم، گفتارشان در زندگى دنيا مايه اعجاب تو مى شود; (در ظاهر، اظهار محبّت شديد مى كنند) و خدا را بر آنچه در دل دارند گواه مى گيرند. در حالى كه آنان، سرسخت ترين دشمنانند.
2|205|(نشانه آنها، اين است كه) هنگامى كه روى برمى گردانند (و از نزد تو خارج مى شوند)، در راه فساد در زمين، كوشش مى كنند، و زراعتها و چهارپايان و انسان ها را نابود مى سازند; (با اين كه مى دانند) خدا فساد را دوست نمى دارد.
2|206|و هنگامى كه به آنها گفته شود: «از خدا بترسيد!» لجاجت و تعصب، آنها را به گناه مى كشاند. آتش دوزخ براى آنان كافى است; و چه بد جايگاهى است!
2|207|بعضى از مردم (با ايمان و فداكار، همچون على(عليه السلام)در «ليلة المبيت» به هنگام خفتن در جايگاه پيغمبر(صلى الله عليه وآله)) جان خود را بخاطر خشنودى خدا مى فروشند; و خداوند نسبت به همه بندگان مهربان است. 
2|208|اى كسانى كه ايمان آورده ايد; همگى (در پرتو ايمان) در صلح و آشتى درآييد! و از گامهاى شيطان، پيروى نكنيد; كه او دشمن آشكار شماست.
2|209|و اگر بعد از (اين همه) نشانه هاى روشن، كه براى شما آمده است، لغزش كرديد (و گمراه شديد)، بدانيد (گريزى از مجازات الهى نخواهيد داشت،) زيرا خداوند، توانا و حكيم است.
2|210|آيا (پيروان فرمان شيطان، پس از اين همه نشانه ها) انتظار دارند كه خداوند و فرشتگان، در سايه هايى از ابرها به سوى آنان بيايند (و دلايل تازه اى در اختيارشان بگذارند؟!) درحالى كه آنچه لازم بوده انجام شده، و همه امور به سوى خدا باز مى گردد.
2|211|از بنى اسرائيل بپرس: «چه اندازه نشانه هاى روشن (و نعمت هاى فراوان) به آنها داديم؟» و كسى كه نعمت خدا را، پس از آن كه به سراغش آمد، تبديل كند (و در مسير خلاف به كار گيرد، گرفتار عذاب خواهد شد) كه خداوند سخت كيفر است. 
2|212|زندگى دنيا براى كافران زينت داده شده است; (از اين رو) افراد باايمان (و تهى دست) را مسخره مى كنند; در حالى كه پرهيزگاران در روز رستاخيز، بالاتر از آنان هستند; و خداوند، هر كس را بخواهد بدون حساب روزى مى دهد.
2|213|مردم (در آغاز) امت واحدى بودند; (بتدريج جوامع و طبقات پديد آمد و اختلافاتى پيدا شد; در اين حال) خداوند، پيامبران را برانگيخت; تا مردم را بشارت و بيم دهند و كتاب آسمانى را، كه به سوى حق دعوت مى كرد، با آنها نازل نمود; تا در ميان مردم، درباره آنچه اختلاف داشتند، داورى كند. تنها(گروهى از)كسانى كه كتاب را دريافت داشته بودند، پس از آنكه نشانه هاى روشن به آنها رسيده بود، به سبب انحراف از حق و ستمگرى، در آن اختلاف كردند. ولى خداوند، كسانى را كه ايمان آورده بودند، بر حقيقت آنچه مورد اختلاف بود، به فرمان خودش، هدايت نمود; و خدا، هر كس را بخواهد، به راه راست هدايت مى كند.
2|214|آيا گمان كرديد داخل بهشت مى شويد، بى آن كه حوادثى همچون حوادث گذشتگان به شما برسد؟! همانان كه سختى ها و زيان ها به آنها رسيد، و آنچنان بى قرار شدند كه پيامبر و افرادى كه با او ايمان آورده بودند گفتند: «پس يارى خدا كى خواهد آمد؟!» (به آنها گفته شد:) آگاه باشيد، يارى خدا نزديك است!
2|215|از تو سؤال مى كنند چه چيز انفاق كنند؟ بگو: «هر خير و نيكى (و سرمايه سودمند مادّى و معنوى) كه انفاق مى كنيد، بايد براى پدر و مادر و خويشاوندان و يتيمان و مستمندان و درماندگان در سفر باشد.» و هركار خيرى كه انجام دهيد، خداوند از آن آگاه است. (و پاداش شما محفوظ خواهد بود).
2|216|جهاد در راه خدا، بر شما مقرّر شده; در حالى كه برايتان ناخوشايند است. چه بسا چيزى را خوش نداشته باشيد، حال آن كه خير شما در آن است;و يا چيزى را دوست داشته باشيد، حال آن كه شرّ شما در آن است. و خدا مى داند، و شما نمى دانيد.
2|217|از تو، درباره جنگ كردن در ماه حرام، سؤال مى كنند; بگو: «جنگ در آن، (گناهى) بزرگ است; ولى جلوگيرى از راه خدا (و گرايش مردم به آيين حق)و كفر ورزيدن نسبت به او و (هتك احترام) مسجدالحرام، و اخراج ساكنان آن، نزد خداوند مهمتر از آن است; و ايجاد فتنه، (و محيط نامساعد، كه مردم را به كفر، تشويق و از ايمان باز مى دارد) حتّى از قتل مهم تر است. و مشركان، پيوسته با شما مى جنگند، تا اگر بتوانند شما را از آيينتان برگردانند; ولى هركس از شما كه از آيينش برگردد، و در حال كفر بميرد، تمام اعمال (نيك گذشته) او، در دنيا و آخرت، بر باد مى رود; و چنين كسانى اهل دوزخند; و جاودانه در آن خواهند بود.
2|218|كسانى كه ايمان آورده و كسانى كه هجرت كرده و در راه خدا جهاد نموده اند، آنها اميد به رحمت پروردگار دارند و خداوند آمرزنده و مهربان است.
2|219|درباره شراب و قمار از تو سؤال مى كنند، بگو: «در آن دو گناه و زيان بزرگى است; و منافعى (از نظر مادى) براى مردم در بردارد; ولى گناه آنها از نفعشان بيشتر است.» و از تو مى پرسند: «چه چيز انفاق كنند؟» بگو: «از مازاد نيازمندى خود.» اينچنين خداوند آيات را براى شما روشن مى سازد; شايد بينديشيد.
2|220|(بينديشيد) درباره دنيا و آخرت. و از تو درباره يتيمان سؤال مى كنند، بگو: «اصلاح كار آنان بهتر است. و اگر زندگى خود را با زندگى آنان بياميزيد، (مانعى ندارد;) آنها برادر (دينى) شما هستند». (و همچون يك برادر با آنها رفتار كنيد.) خداوند، مفسدان را از مصلحان، باز مى شناسد. و اگر خدا مى خواست، شما را (با دستورات سختگيرانه درباره يتيمان) به زحمت مى افكند (ولى چنين نكرد) زيرا خداوند توانا و حكيم است.
2|221|و با زنان مشرك و بت پرست، تا ايمان نياورده اند، ازدواج نكنيد; (اگر چه مجبور شويد با كنيزان ازدواج كنيد; زيرا) كنيز با ايمان، از زن (آزاد) بت پرست، بهتر است; هرچند (زيبايى يا ثروت او) توجه شما را به خود جلب كند. و زنان (قوم) خود را به ازدواج مردان بت پرست، تا ايمان نياورده اند، در نياوريد; (زيرا) غلام باايمان، از مرد (آزاد) بت پرست، بهتر است; هر چند (ثروت يا موقعيّت او،) توجه شما با به خود جلب كند. آنها دعوت به سوى آتش مى كنند; و خدا به فرمان خود، دعوت به بهشت و آمرزش مى نمايد، و آيات خويش را براى مردم روشن مى سازد; شايد متذكّر شوند!
2|222|و از تو، درباره حيض (و عادت ماهانه) سؤال مى كنند، بگو: «مايه ناراحتى و آلودگى است; از اين رو در حال حيض، از زنان كناره گيرى كنيد. و با آنها نزديكى ننماييد، تا پاك شوند. و هنگامى كه پاك شدند! آنگونه كه خدا به شما فرمان داده، با آنها آميزش كنيد! چراكه خداوند، هم توبه كنندگان را دوست دارد، و هم پاكان را».
2|223|زنان شما، محل بذرافشانى شما هستند; پس هر زمان كه بخواهيد، مى توانيد با آنها آميزش كنيد. و (با پرورش فرزندان صالح،اثر نيكى)براى خود،ازپيش بفرستيد.واز (مخالفت فرمان) خدا بپرهيزيد و بدانيد او را ملاقات خواهيد كرد. و به مؤمنان، بشارت ده.
2|224|خدا را در معرض سوگندهاى خود قرار ندهيد; و براى اين كه نيكى كنيد، و تقوا پيشه سازيد، و در ميان مردم اصلاح كنيد (با سوگند خود به خداوند، مانع تراشى نكنيد و بدانيد) خداوند شنوا و داناست.
2|225|خداوند شما را بخاطر سوگندهايى كه بدون توجّه ياد مى كنيد، مؤاخذه نخواهد كرد، اما به آنچه دلهاى شما (با قصد و اختيار پذيرفته و) كسب كرده، مؤاخذه مى كند. و خداوند، آمرزنده و داراى حلم است.
2|226|كسانى كه زنان خود را «ايلاء» مى نمايند [= سوگند مى خورند كه با آنها، آميزش نكنند،] حق دارند چهار ماه انتظار بكشند; اگر بازگشت كنند، (چيزى بر آنها نيست); زيرا خداوند، آمرزنده و مهربان است.
2|227|و اگر تصميم به جدايى گرفتند، (آن هم با شرايطش مانعى ندارد;) چرا كه خداوند شنوا و داناست. 
2|228|زنان مطلّقه، بايد تا سه مرتبه عادت ماهانه ديدن (و پاك شدن) انتظار بكشند (و عدّه نگه دارند); و اگر به خدا و روز بازپسين، ايمان دارند، براى آنها حلال نيست كه آنچه را خدا در رحمهايشان آفريده، كتمان كنند. و همسرانشان، براى بازگرداندن آنها (به زندگى زناشويى) در اين مدّت،(ازديگران) سزاوارترند; اين در صورتى است كه (براستى) خواهان اصلاح باشند. و براى زنان، همانند وظايفى كه بردوش آنهاست، حقوق شايسته اى قرار داده شده; و مردان بر آنان برترى دارند; و خداوند توانا و حكيم است.
2|229|طلاق، (طلاقى كه رجوع و بازگشت دارد،) دو مرتبه است; (و پس از دو طلاق،) بايد يا به طور شايسته همسر خود را نگاهدارى كند (و آشتى نمايد)، يا با نيكى او را رها سازد. و براى شما حلال نيست كه چيزى از آنچه به آنها داده ايد، پس بگيريد; مگر اين كه (دو همسر،) بترسند كه حدود الهى را برپا ندارند. در اين حال اگر بترسيد كه حدود الهى را رعايت نكنند، گناهى بر آنها نيست كه زن، فديه و عوضى بپردازد. (تا شوهر او را طلاق دهد). اينها حدود الهى است; از آن، تجاوز نكنيد. و هر كس از حدود الهى تجاوز كند، ستمكار است.
2|230|و اگر (بعد از دو طلاق و رجوع، بار ديگر، شوهر) او را طلاق داد، بعد از آن، زن بر او حلال نخواهد بود; مگراين كه همسر ديگرى انتخاب كند، كه اگر (همسر دوم) او را طلاق گفت، گناهى ندارند كه بازگشت كنند; (و با يكديگر ازدواج نمايند;) اگر اميد داشته باشند كه حدود الهى را محترم مى شمرند. و اينها حدود الهى است كه خدا آن را براى گروهى كه آگاهند، بيان مى نمايد.
2|231|و هنگامى كه زنان را طلاق داديد، و به پايان عده خود رسيدند، يا به طور شايسته آنها را نگاه داريد (و آشتى كنيد)، و يا به طرز پسنديده اى آنها را رها سازيد; و آنها را به خاطر زيان رساندن نگاه نداريد تا (به حقوقشان) تجاوز كنيد. و كسى كه چنين كند، به خويشتن ستم كرده است. و (با اين كارها) آيات خدا را به استهزا نگيريد. و نعمت خدا را بر خود بياد بياوريد، و كتاب آسمانى و علم و دانشى را كه بر شما نازل كرده، و شما را با آن، پند مى دهد. و از خدا پروا كنيد و بدانيد خداوند از هر چيزى (حتى از نيّت هاى شما) آگاه است.
2|232|و هنگامى كه زنان راطلاق داديد و به پايان عدّه خود رسيدند، مانع آنها نشويد كه با همسران (سابق) خويش، ازدواج كنند; اگر رضايت در ميان آنان، به طرز پسنديده اى برقرار گردد. اين دستورى است كه تنهاافرادى از شما، كه ايمان به خدا و روز قيامت دارند، از آن، پند مى گيرند. اين (دستور)، براى رشد (خانواده هاى) شما و پاكيزگى (جامعه) مفيدتر است; و خدا مى داند و شما نمى دانيد.
2|233|مادران، فرزندان خود را دوسال تمام، شير مى دهند. (اين) براى كسى است كه بخواهد دوران شيردادن را تكميل كند. و آن كس كه فرزند براى او متولّد شده [=پدر]، بايد خوراك و پوشاك مادر را به طور شايسته (در مدّت شيردادن) بپردازد. (البته) هيچ كس تكليفى بيش از مقدار توانايى خود ندارد. (بنابراين) نبايد بر مادر و فرزندش به خاطر يكديگر زيانى وارد شود; و نه بر پدر و فرزندش (از ناحيه يكديگر ضررى وارد آيد). و بر وارث (او نيز) لازم است مثل اين كار را انجام دهد (و هزينه مادر را در دوران شيردادن تأمين نمايد). واگر آن دو، با رضايت يكديگر و مشورت بخواهند (كودك را زودتر) از شير بازگيرند، گناهى بر آنها نيست. و اگر خواستيد دايه اى براى فرزندان خود بگيريد، گناهى بر شما نيست; به شرط اين كه حق مادران را به طور شايسته بپردازيد. و از (مخالفت فرمان) خدا بپرهيزيد; و بدانيد خدا، به آنچه انجام مى دهيد، بيناست.
2|234|و كسانى كه از شما مى ميرند و همسرانى باقى مى گذارند، بايد چهار ماه و ده روز، انتظار بكشند (و عدّه نگه دارند);و هنگامى كه به پايان مدّتشان رسيدند، گناهى بر شما نيست كه هر چه مى خواهند، درباره خودشان به طور شايسته انجام دهند (و با مرد دلخواه خود، ازدواج كنند). و خدا به آنچه انجام مى دهيد، آگاه است. 
2|235|و گناهى بر شما نيست كه به طور كنايه، (از زنانى كه همسرانشان مرده اند) خواستگارى كنيد، و يا (بى آنكه اظهار كنيد) دردل تصميم بگيريد. خداوند مى دانست شما به ياد آنها خواهيد افتاد; البته پنهانى با آنها قرار (زناشويى) نگذاريد، مگر اين كه به طرز پسنديده اى (بطور كنايه) اظهار كنيد; (ولى در هر حال،) اقدام به ازدواج ننماييد، تا عدّه مقرّر سرآيد. و بدانيد خداوند آنچه را در دل داريد، مى داند. از مخالفت او بپرهيزيد; و بدانيد خداوند، آمرزنده و داراى حلم است (و در مجازاتِ بندگان، عجله نمى كند).
2|236|اگر زنان را قبل از آميزش جنسى يا تعيين مهر، (به عللى) طلاق دهيد، گناهى بر شما نيست. و (در اين موقع،) آنها را(باهديه اى مناسب،) بهره مند سازيد! آن كس كه توانايى دارد، به اندازه تواناييش، و آن كس كه تنگدست است، به اندازه توانش، هديه اى شايسته (كه مناسب حال دهنده و گيرنده باشد) بدهد. و اين بر نيكوكاران، الزامى است.
2|237|و اگر زنان را، پيش از آن كه با آنها تماس بگيريد (و آميزش كنيد) طلاق دهيد، در حالى كه مَهرى براى آنها تعيين كرده ايد، بايد نصف آنچه را تعيين كرده ايد به آنها بدهيد، مگر اين كه آنها گذشت كنند; يا (در صورتى كه صغير و سفيه باشند، ولىّ آنها، يعنى) آن كس كه گره ازدواج به دست اوست، آن را ببخشد. و گذشت كردن شما (و بخشيدن تمام مهر به آنها) به پرهيزگارى نزديكتر است. و گذشت و نيكوكارى را در ميان خود فراموش نكنيد، كه خداوند به آنچه انجام مى دهيد بيناست.
2|238|در انجام (به موقع و كامل) همه نمازها و (به خصوص) نماز وسطى [= نماز ظهر ]كوشا باشيد و از روى خضوع و اطاعت، براى خدا به پاخيزيد
2|239|و اگر (به خاطر جنگ، يا خطر ديگرى) بترسيد، (نماز را) در حال پياده يا سواره انجام دهيد; امّا هنگامى كه امنيّت خود را باز يافتيد، خدا را ياد كنيد [= نماز را به صورت معمول بخوانيد ]همان گونه كه خداوند، چيزهايى را كه نمى دانستيد، به شما تعليم داد. 
2|240|و كسانى كه از شما در آستانه مرگ قرار مى گيرند و همسرانى از خود به جا مى گذارند، بايد براى همسران خود وصيّت كنند كه تا يك سال، آنها را (با پرداختن هزينه زندگى) بهره مند سازند; به شرط اين كه آنها (از خانه شوهر) بيرون نروند (و اقدام به ازدواج نكنند). و اگر بيرون روند، (حقّى ندارند; ولى) گناهى بر شما نيست نسبت به آنچه آنها درباره خود، به طور شايسته انجام مى دهند. و خداوند، توانا و حكيم است.
2|241|و (بر شوهران) لازم است كه به زنان مطلّقه، هديه مناسبى بدهند. اين، حقّى است بر عهده مردان پرهيزگار.
2|242|اين چنين، خداوندآيات خود را براى شما شرح مى دهد; شايد بينديشيد!
2|243|آيا نديدى گروهى (از بنى اسرائيل) را كه از ترس مرگ، از خانه هاى خود فرار كردند و آنان هزاران نفر بودند» (و به بهانه فرار از طاعون، از شركت در ميدان جهاد خوددارى نمودند). و خداوند فرمان مرگ آنها را صادر كرد (و به همان بيمارى مردند.) سپس آنها را زنده كرد; زيرا خداوند نسبت به مردم، داراى احسان و بخشش است; ولى بيشتر مردم، شكر (او را) به جا نمى آورند.
2|244|و در راه خدا، پيكار كنيد; و بدانيد كه خداوند، شنوا و داناست.
2|245|كيست كه به خدا قرض نيكويى دهد، (و بدون منت، انفاق كند،) تا خداوند آن را براى او، چندين برابر كند؟ و خداوند است كه (روزىِ بندگان را) محدود يا گسترده مى سازد; (و انفاق، هرگز باعث كمبود روزى كسى نمى شود). و (سرانجام همگى) به سوى او بازمى گرديد.
2|246|آيا مشاهده نكردى جمعى از بنى اسرائيل را بعد از موسى، كه به يكى از پيامبرانشان گفتند: «زمامدار (و فرماندهى) براى ما برگزين، تا (زير فرمان او) در راه خدا پيكار كنيم.» (پيامبر آنها) گفت: «شايد اگر دستور پيكار به شما داده شود، (سرپيچى كنيد، و) در راه خدا،جهاد و پيكار نكنيد!» گفتند: «چگونه ممكن است در راه خدا پيكار نكنيم، در حالى كه از خانه ها و فرزندانمان رانده شده ايم، (و شهرهاى ما بوسيله دشمن اشغال، و فرزندان ما اسير شده اند)؟!» امّا هنگامى كه دستور پيكار به آنها داده شد، جز عدّه كمى از آنان، همگى سرپيچى كردند. و خداوند از (اعمال و نيات) ستمكاران، آگاه است.
2|247|و پيامبرشان به آنها گفت: «خداوند«طالوت» را براى زمامدارى شما برگزيده است.» گفتند: «چگونه او بر ما حكومت كند، با اين كه ما از او شايسته تريم، و او ثروت زيادى ندارد؟!» گفت: «خدا او را بر شما برگزيده، و او را دردانش و توانايى جسمانى، فزونى بخشيده است. خداوند، مُلكش را به هر كس بخواهد، مى بخشد; و احسان خداوند، گسترده است; و (از لياقت افراد) آگاه است.»
2|248|و پيامبرشان به آنها گفت: «نشانه حكومت او، اين است كه «صندوق عهد» به سوى شما خواهد آمد. كه در آن، آرامشى از پروردگار شما، و يادگارهايى از خاندان موسى و هارون قرار دارد; در حالى كه فرشتگان، آن را حمل مى كنند. در اين موضوع، نشانه اى (روشن) براى شماست; اگر ايمان داشته باشيد.»
2|249|و هنگامى كه طالوت (به فرماندهى لشكر بنى اسرائيل منصوب شد، و) سپاهيان را با خود بيرون برد، (به آنها) گفت: «خداوند، شما را بوسيله يك نهر آب، آزمايش مى كند; آنها كه از آن بنوشند، از من نيستند; و آنها كه بيشتر از يك پيمانه با دست خود، از آن نخورند، از من هستند.» و همگى جز عدّه كمى، از آن نوشيدند. سپس هنگامى كه او، و كسانى كه به او ايمان آورده بودند، (و از بوته آزمايش، سالم به در آمدند،) از آن نهر گذشتند، (از كمىِ نفرات خود، ناراحت شدند; و) گفتند: «امروز، ما توانايى مقابله با «جالوت» و سپاهيان او را نداريم.» امّا آنها كه مى دانستند خدا را ملاقات خواهند كرد (و ايمان بيشترى داشتند) گفتند: «چه بسيار گروههاى كوچك كه به خواست خدا، بر گروههاى بزرگ پيروز شدند.» و خداوند با صابران (و استقامت كنندگان) است.
2|250|و هنگامى كه در برابر «جالوت» و سپاهيان او قرار گرفتند گفتند: «پروردگارا! شكيبايى و استقامت را بر ما فرو ريز; وقدمهاى ما را ثابت بدار; و ما را بر جمعيّت كافران، پيروز گردان;»
2|251|آنگاه به خواست خدا، آنها سپاه دشمن را به هزيمت وا داشتند; و «داوود» (نوجوان شجاعى كه در لشكر «طالوت» بود)، «جالوت» را كشت; و خداوند، حكومت و دانش را به او بخشيد; و از آنچه مى خواست به او تعليم داد. و اگر خداوند، بعضى از مردم را بوسيله بعضى ديگر دفع نمى كرد، زمين را فساد فرا مى گرفت، ولى خداوند نسبت به جهانيان، لطف و احسان دارد.
2|252|اينها، آيات خداست كه به حق، بر تو مى خوانيم; و به يقين تو، از پيامبران (ما) هستى.
2|253|ما بعضى از آن پيامبران را بر بعضى ديگر برترى بخشيديم; برخى از آنها، خدا با او سخن مى گفت; و بعضى را درجاتى برتر داد;و به عيسى بن مريم، نشانه هاى روشن داديم; و او را با «روح القدس» تأييد نموديم; (ولى فضيلت و مقام آن پيامبران، مانع اختلاف امّتها نشد.) و اگر خدا مى خواست،كسانى كه بعد از آنها بودند، پس از آن همه نشانه هاى روشن كه براى آنها آمد، جنگ و ستيز نمى كردند; ولى (خداوند آنها را آزاد گذارده و) آنها با هم اختلاف كردند;بعضى ايمان آوردند و بعضى كافر شدند; و (جنگ و خونريزى بروز كرد. و باز) اگر خدا مى خواست، با هم پيكار نمى كردند; ولى خداوند، آنچه را مى خواهد، انجام مى دهد (و هيچ كس را به قبول چيزى مجبور نمى سازد). 
2|254|اى كسانى كه ايمان آورده ايد! از آنچه به شما روزى داده ايم، انفاق كنيد; پيش از آن كه روزى فرار رسد كه در آن، نه خريد و فروشى هست (تا بتوانيد نجات را خريدارى كنيد)، و نه دوستى سودى دارد، و نه شفاعتى شامل حالتان مى شود و كافران، خود ستمكارند;
2|255|هيچ معبودى جز خداوندِ يگانه زنده و پاينده نيست، (خداوندى كه قائم به ذات خويش است، و موجودات ديگر، قائم به او). هيچ گاه خواب سبك و سنگينى او را فرا نمى گيرد; (و لحظه اى از تدبير جهان هستى، غافل نمى ماند;) آنچه در آسمانها و آنچه در زمين است، از آن اوست. كيست كه در نزد او، جز به فرمانش شفاعت كند؟! آينده و گذشته بندگان را مى داند; و كسى از علم او آگاه نمى گردد; جز به مقدارى كه او بخواهد. (اوست كه به همه چيز آگاه است; و علم و دانش محدود ديگران، پرتوى از علمِ بى پايان و نامحدود اوست). تخت (حكومت) او، آسمانها و زمين را دربرگرفته; و نگاهدارى آن دو [= آسمان و زمين]، او را خسته نمى كند. و اوست بلند مرتبه و با عظمت.
2|256|اكراهى در قبول دين، نيست. (زيرا) راه درست از راه انحرافى، روشن شده است. بنابراين، كسى كه به طاغوت [= بت و شيطان، و هر موجود طغيانگر] كافر شود و به خدا ايمان آورد، به محكم ترين دستگيره چنگ زده است، كه گسستن براى آن نيست. و خداوند، شنوا و داناست.
2|257|خداوند، ولىّ و سرپرست كسانى است كه ايمان آورده اند; آنها را از ظلمتها خارج ساخته، به سوى نور مى برد. ولى كسانى كه كافر شدند، اولياى آنها طاغوتها هستند; كه آنها را از نور خارج ساخته، به سوى ظلمتها مى برند; آنها اهل دوزخند و جاودانه در آن خواهند بود.
2|258|آيا نديدى (و آگاهى ندارى از) كسى [= نمرود ]كه بر اثر (غرور ناشى از) حكومتى كه خدا به او داده بود با ابراهيم درباره پروردگارش محاجّه و گفتگو كرد؟ و هنگامى كه ابراهيم گفت: «خداى من آن كسى است كه زنده مى كند و مى ميراند.» گفت: «من نيز زنده مى كنم و مى ميرانم.» (و دستور داد دو زندانى را حاضر كردند، فرمان آزادى يكى و قتل ديگرى را داد.) ابراهيم گفت: «خداوند، خورشيد را از مشرق مى آورد; (اگر راست مى گويى) تو آن را از مغرب بياور!» به اين صورت، آن مرد كافر، مبهوت و وامانده شد. و خداوند، گروه ستمكاران را هدايت نمى كند.
2|259|يا همانند كسى كه از كنار يك آبادى (ويران شده) عبور كرد، در حالى كه ديوارهاى آن، به روى سقفهايش فرو ريخته بود،(و اهل آن همگى مرده بودند، او با خود)گفت: «چگونه خدا اين ها را پس از مرگ، زنده مى كند؟!»(دراين هنگام،)خدا او را يكصد سال ميراند; سپس زنده كرد; و به او گفت: «چه قدر درنگ كردى؟» گفت: «يك روز; يا بخشى از يك روز.» فرمود: «بلكه يكصد سال درنگ كردى!نگاه كن به غذا و نوشيدنى خود، كه هيچ گونه تغييرى نيافته است! (پس بدان خدا بر همه چيز قادر است). ولى به درازگوش خود نگاه كن (كه چگونه از هم متلاشى شده!، آنچه مى بينى، هم براى اطمينان خاطر توست، و هم)براى اين كه تو را نشانه اى براى مردم (در مورد معاد) قرار دهيم. (اكنون) به استخوانها (ى مركب سوارى خود) نگاه كن كه چگونه آنها را برپا ساخته، به هم پيوند مى دهيم، سپس گوشت بر آنها مى پوشانيم!» هنگامى كه (اين حقايق) بر او آشكار شد، گفت: «مى دانم خدا بر هر چيزى تواناست.»
2|260|و (به خاطر بياور) هنگامى را كه ابراهيم گفت: «پروردگارا! به من بنمايان چگونه مردگان را زنده مى كنى؟» فرمود: «مگر ايمان نياورده اى؟!» گفت: «آرى (ايمان آورده ام)، ولى مى خواهم قلبم آرامش يابد.» فرمود: «در اين صورت، چهار پرنده (از گونه هاى مختلف) را انتخاب كن; و آنها را (پس از ذبح كردن،) قطعه قطعه كن (و درهم بياميز); سپس بر هر كوهى،قسمتى از آن را قرار بده; بعد آنها را صدا بزن، بسرعت به سوى تو مى آيند. و بدان كه خداوند توانا و حكيم است;».
2|261|كسانى كه اموال خود را در راه خدا انفاق مى كنند، همانند بذرى هستند كه هفت خوشه بروياند; كه در هر خوشه، يكصد دانه باشد; وخداوند آن را براى هر كس بخواهد (و شايسته باشد)، دو يا چند برابر مى كند; و لطف خدا گسترده، و او (به همه چيز) داناست.
2|262|كسانى كه اموال خود را در راه خدا انفاق مى كنند، سپس به دنبال انفاقى كه كرده اند، منّت نمى گذارند و آزارى نمى رسانند، پاداش آنها نزد پروردگارشان (محفوظ) است; نه ترسى دارند، و نه اندوهگين مى شوند.
2|263|گفتار پسنديده (در برابر نيازمندان)، و عفو (و گذشت از تندخويى آنها)، از صدقه اى كه آزارى به دنبال آن باشد، بهتر است; و خداوند، بى نياز و داراى حلم است.
2|264|اى كسانى كه ايمان آورده ايد! صدقات خود را با منّت و آزار، باطل نسازيد; همانند كسى كه مال خود را براى نشان دادن به مردم، انفاق مى كند; و به خدا و روز واپسين، ايمان نمى آورد; (عمل) او همچون قطعه سنگى است كه بر آن، (قشر نازكى از) خاك باشد; (و بذرهايى در آن افشانده شود;) و رگبارى بر آن ببارد، (و همه خاكها و بذرها را بشويد،) و آن را صاف (و خالى از خاك و بذر) رها كند. آنها از كارى كه انجام داده اند، چيزى بدست نمى آورند; و خداوند، گروه كافران را هدايت نمى كند.
2|265|و (عمل) كسانى كه اموال خود را براى خشنودى خدا، و پايدار ساختن (فضايل انسانى در) روح خود، انفاق مى كنند، همچون باغى است كه در نقطه بلندى باشد، و بارانهاى درشت به آن برسد، و ميوه خود را دوچندان دهد. واگر باران درشت به آن نرسد، بارانى نرم به آن مى رسد. (و در هر حال، شاداب و با طراوت است) و خداوند به آنچه انجام مى دهيد، بيناست.
2|266|آيا كسى از شما دوست دارد كه باغى از درختان خرما و انگور داشته باشد كه از پاى درختان آن، نهرها بگذرد، و براى او در آن (باغ)، از هر گونه ميوه اى وجود داشته باشد، و در حالى كه به سنّ پيرى رسيده و فرزندانى ناتوان دارد; گردبادى (شديد)، كه در آن آتش (سوزانى) است، به آن برخورد كند و (شعلهور گردد) و بسوزد؟! (همين طور است حال كسانى كه انفاقهاى خود را، با ريا و منّت و آزار، باطل مى كنند.) اين چنين خداوند آيات خود را براى شما آشكار مى سازد; شايد بينديشيد (و راه حق را بيابيد)!
2|267|اى كسانى كه ايمان آورده ايد!از اموال پاكيزه اى كه به دست آورده ايد، و از آنچه از زمين براى شما خارج ساخته ايم (از منابع و معادن و درختان و گياهان)، انفاق كنيد; و براى انفاق، به سراغ بى ارزش آن نرويد در حالى كه خودِ شما، (به هنگام پذيرش اموال،) حاضر نيستيد آنها را بپذيريد; مگر از روى اغماض و كراهت. و بدانيد خداوند، بى نيازو ستوده است.
2|268|شيطان، شما را (هنگام انفاق،) وعده فقر و تهيدستى مى دهد; و به زشتيها امر مى كند; ولى خداوند وعده «آمرزش» و «فزونى» به شما مى دهد; و خداوند، رحمت و قدرتش گسترده، و (به هر چيز) داناست. (و به وعده خود وفا مى كند.)
2|269|دانش و حكمت را به هر كس بخواهد (و شايسته باشد) مى دهد;و به هر كس دانش داده شود، خير فراوانى داده شده است. و جز خردمندان، (اين حقايق را درك نمى كنند، و) متذكّر نمى گردند.
2|270|و هر چيز را كه انفاق مى كنيد، يا نذر مى كنيد (كه در راه خدا انفاق نماييد)، خداوند از آن آگاه است. و ستمكاران (ريا كار و منت گذار)، هيچ ياورى ندارند.
2|271|اگر صدقات (و انفاق هاى خود) را آشكار كنيد، خوب است; و اگر آنها را مخفى ساخته و به نيازمندان بدهيد، براى شما بهتر است; و از گناهان شما مى كاهد; و خداوند به آنچه انجام مى دهيد، آگاه است.
2|272|هدايت آنها (بطور اجبار،) بر تو نيست; (بنابراين، ترك انفاق به غير مسلمانان، براى اجبار به اسلام، صحيح نيست;) ولى خداوند، هر كه را بخواهد (و شايسته باشد)، هدايت مى كند. و آنچه را از اموال نيكو انفاق مى كنيد، به سود خودتان است; (و خدا به آن نيازى ندارد) ولى جز براى رضاى خدا، انفاق نكنيد. و آنچه از اموال نيكو انفاق مى كنيد، (پاداش آن) به طور كامل به شما بازگردانده مى شود; و به شما ستم نخواهد شد.
2|273|(بهتر است انفاق شما) براى نيازمندانى باشد كه در راه خدا، در تنگنا قرار گرفته اند; و نمى توانند (براى تأمين هزينه زندگى) مسافرتى كنند (و سرمايه اى به دست آورند;) و افراد نا آگاه آنها را از شدّت خويشتن دارى، بى نياز مى پندارند; امّا آنها را از چهره هايشان مى شناسى; و هرگز با اصرار از مردم درخواست نمى كنند. (اين است مشخّصات آنها!) و هر چيز خوبى (در راه خدا) انفاق كنيد، خداوند از آن آگاه است. 
2|274|كسانى كه اموال خود را، شب يا روز، پنهان يا آشكار، انفاق مى كنند، مزدشان نزد پروردگارشان (محفوظ) است; نه ترسى بر آنهاست، و نه اندوهگين مى شوند.
2|275|كسانى كه ربا مى خورند، (در قيامت) مانند كسى كه بر اثر تماس شيطان، ديوانه شده (و تعادل خود را از دست داده) بر مى خيزند. اين، بخاطر آن است كه گفتند: «بيع (و داد و ستد) مانند ربا است» در حالى كه خدا بيع را حلال كرده، و ربا را حرام. (زيرا فرق ميان اين دو، بسيار است.) و اگر كسى اندرزى از جانب پروردگارش به او رسد، و (از رباخوارى) خوددارى كند، سودهاى پيشين (و قبل از تحريم) از آن اوست; و كار او به (عفو) خدا واگذار مى شود; امّا كسانى كه (به ربا خوارى) بازگردند اهل دوزخند; و جاودانه در آن خواهند بود.
2|276|خداوند، ربا را نابود مى كند; و صدقات را افزايش مى دهد و خداوند، هيچ ناسپاسِ گنهكارى را دوست نمى دارد. 
2|277|كسانى كه ايمان آوردند و كارهاى شايسته انجام دادند و نماز را برپا داشتندو زكات را پرداختند، اجرشان نزدِ پروردگارشان (محفوظ) است; نه ترسى بر آنهاست، و نه اندوهگين مى شوند.
2|278|اى كسانى كه ايمان آورده ايد! از (مخالفت فرمان) خدا بپرهيزيد، و آنچه را از (سود) ربا باقى مانده، رها كنيد;اگر ايمان داريد. 
2|279|اگر چنين نمى كنيد، بدانيد خدا و رسولش، به شما اعلان جنگ مى كنند. و اگر توبه كنيد، سرمايه هايتان (بدون سود)، از آن شماست (و به اين صورت); نه ستم مى كنيد، و نه بر شما ستم مى شود.
2|280|و اگر (بدهكار،) قدرتِ پرداخت نداشته باشد،او را تا هنگام توانايى، مهلت دهيد; و هرگاه براى خدا به او ببخشيد بهتر است; اگر آگاه باشيد!.
2|281|و از روزى بپرهيزيد (و بترسيد) كه در آن روز، به سوى خدا باز گردانده مى شويد; سپس به هر كس، (پاداشِ) آنچه را انجام داده، به طور كامل بازپس داده مى شود; و به آنها ستم نخواهد شد.
2|282|اى كسانى كه ايمان آورده ايد! هنگامى كه بدهى مدّت دارى (به خاطر وام يا داد و ستد) به يكديگر پيدا كنيد، آن را بنويسيد. و بايد نويسنده اى از روى عدالت، (سند را) در ميان شما بنويسد. و كسى كه قدرت بر نويسندگى دارد، نبايد از نوشتن ـ همان طور كه خدا به او تعليم داده ـ خوددارى كند! پس بايد بنويسد. و آن كس كه حقّ بر عهده اوست، بايد املا كند; و از خدا كه پروردگار اوست بپرهيزد; و چيزى را از آن فروگذار ننمايد. و اگر كسى كه حقّ بر عهده اوست، سفيه يا ضعيف (و ديوانه) است، يا (به خاطر لال بودن،) توانايى بر املا كردن ندارد، بايد ولىّ او (به جاى او،) با رعايت عدالت، املا كند. و دو نفر از مردان (عادل) خود را (بر اين حقّ) شاهد بگيريد; و اگر دو مرد نبودند، يك مرد و دو زن، از كسانى كه مورد رضايت و اطمينان شما هستند، انتخاب كنيد! تا اگر يكى از آن دو انحرافى يافت، ديگرى به او يادآورى كند. و هنگامى كه شهود را (براى اداى شهادت)دعوت مى كنند، نبايد خوددارى نمايند. و از نوشتن بدهىِ مدت دار، چه كوچك باشد يا بزرگ، ملول نشويد (هر چه باشد بنويسيد).اين كار، در نزد خدا به عدالت نزديكتر، و براى شهادت مطمئن تر، و براى جلوگيرى از ترديد (و نزاع) بهتر مى باشد; مگر اين كه داد و ستد نقدى باشد كه بين خود، دست به دست مى كنيد. در اين صورت، باكى بر شما نيست كه آن را ننويسيد. ولى هنگامى كه خريد و فروش (نقد) مى كنيد. شاهد بگيريد. و نبايد به نويسنده و شاهد، (به خاطر حقگويى،) زيانى برسد. و اگر چنين كنيد، از فرمان پروردگار خارج شده ايد. از (مخالفت فرمان) خدا بپرهيزيد. و خداوند به شما تعليم مى دهد; خداوند به همه چيز داناست.
2|283|اگر در سفر بوديد، و نويسنده اى نيافتيد، (طلبكار، چيزى را) گروگان بگيرد و اگر به يكديگر اطمينان (كامل) داشته باشيد، (گروگان لازم نيست، و) بايد كسى كه (بدون گروگان) امين شمرده شده، امانت (و بدهى خود را بموقع) بپردازد; و از خدايى كه پروردگار اوست، بپرهيزد. و شهادت را كتمان نكنيد. وهر كس آن را كتمان كند، قلبش گناهكار است. و خداوند، به آنچه انجام مى دهيد، داناست.
2|284|آنچه در آسمانها و زمين است، از آنِ خداست. و اگر آنچه را در دلهايتان داريد، آشكار سازيد يا پنهان، خداوند شما را مطابق آن، محاسبه مى كند. سپس هر كس را بخواهد (و شايسته باشد)، مى بخشد; و هر كس را بخواهد (و استحقاق داشته باشد)، مجازات مى كند. و خداوند بر هر چيزى تواناست.
2|285|پيامبر، به آنچه از سوى پروردگارش بر او نازل شده، ايمان آورده است; و همه مؤمنان (نيز)، به خدا و فرشتگانش و كتابهاى او و  فرستادگانش، ايمان آورده اند; (و گفتند:) «ما در ميان هيچ يك از پيامبران او، فرق نمى گذاريم (و به همه ايمان داريم)». و گفتند: «شنيديم و اطاعت كرديم. پروردگارا! به آمرزشِ تو اميدواريم; و بازگشت (ما) به سوى توست.»
2|286|خداوند هيچ كس را، جز به اندازه تواناييش، تكليف نمى كند. (انسان،) هر كار (نيكى) را انجام دهد، به سود خود انجام داده; و هر كار (بدى) كند، به زيان خود كرده است. (مؤمنان مى گويند:) «پروردگارا! اگر ما فراموش يا خطا كرديم،ما را مؤاخذه مكن. پروردگارا! تكليف سنگينى بر ما قرار مده، آن چنان كه (بخاطر گناه و طغيان،) بر كسانى كه پيش از ما بودند، قرار دادى. پروردگارا! آنچه طاقت تحمّل آن را نداريم، بر ما مقرّر مدار و ما را عفو كن و بيامرز و مورد رحمت خود قرار ده. تو مولا و سرپرست مايى، پس ما را بر جمعيّت كافران، پيروز گردان.»
3|1|الم.
3|2|معبودى جز خداوند يگانه زنده و پاينده، نيست.
3|3|(همان كسى كه) كتاب را بحق بر تو نازل كرد، كه با نشانه هاى كتب پيشين، هماهنگ است; و «تورات» و «انجيل» را
3|4|پيش از آن، براى هدايت مردم فرستاد; و (همچنين قرآن، كتاب) جدا كننده حق از باطل را نازل كرد; كسانى كه به آيات خدا كافر شدند، كيفر شديدى دارند; و خداوند (بر كيفر آنها) توانا و داراى مجازات است.
3|5|هيچ چيز، نه در آسمان و نه در زمين، بر خدا مخفى نمى ماند.(بنابراين، تدبير آنها بر او مشكل نيست.)
3|6|او كسى است كه شما را در رحم (مادران)، آن چنان كه مى خواهد تصوير مى كند. معبودى جز خداوند توانا و حكيم، نيست.
3|7|او كسى است كه اين كتاب آسمانى را بر تو نازل كرد; كه بخشى از آن، آيات «محكم» [= صريح و روشن ] است; كه اساس اين كتاب مى باشد; (و پيچيدگى آيات ديگر، را بر طرف مى كند.) و بخشى ديگر، «متشابه» (و پيچيده) است. امّا آنها كه در قلوبشان انحراف است، به دنبال آيات متشابه اند، تا فتنه انگيزى كنند (و مردم را گمراه سازند); و تفسير (نادرستى) براى آن مى طلبند; در حالى كه تفسير آنهارا، جز خدا و راسخان در علم، نمى دانند. (آنها كه به دنبال درك اسرار آيات قرآنند) مى گويند: «ما به آن ايمان آورديم; تمامى آن از جانب پروردگار ماست.» و جز خردمندان، متذكّر نمى شوند (و اين حقيقت را درك نمى كنند).
3|8|(راسخان در علم، مى گويند:) «پروردگارا! دلهايمان را، بعد از آن كه ما را هدايت كردى، (از راه حق) منحرف مگردان; و از سوى خود، رحمتى بر ما ببخش، زيرا تويى بخشنده!
3|9|پروردگارا! تو مردم را براى روزى كه ترديدى در آن نيست، جمع خواهى كرد; زيرا خداوند از وعده خود تخلّف نمى كند. (ما به تو و رحمت بى پايانت، و به وعده رستاخيز و قيامت ايمان داريم.)»
3|10|اموال و فرزندان كسانى كه كافر شدند، هرگز نمى تواند، چيزى از (عذاب) خداوند را از آنان بكاهد (و از كيفر، رهايى بخشد.) و آنان خود، آتشگيره دوزخند.
3|11|(روش آنان در انكار و تحريف حقايق،) همچون روش فرعونيان و كسانى است كه پيش از آنها بودند; آيات ما را تكذيب كردند، و خداوند آنها را به (كيفر) گناهانشان گرفت; و خداوند، سخت كيفر است.
3|12|به كسانى كه كافر شدند بگو: «(از پيروزى موقت خود در جنگ اُحُد، شاد نباشيد). بزودى مغلوب خواهيد شد;و(سپس در رستاخيز)به سوى جهنم، محشور خواهيد شد. و چه بد جايگاهى است!»
3|13|در دو گروهى كه(در ميدان جنگ بدر،)با هم رو به رو شدند، نشانه (و عبرتى) براى شما بود:يك گروه، در راه خدا نبرد مى كردند; و جمع ديگرى كافر بودند، (و در راه شيطان و بت مى جنگيدند،) در حالى كه كافران، مؤمنان را با چشم خود، دو برابر آنچه بودند، مى ديدند.(و اين خود عاملى براى وحشت و شكست آنها شد.) و خداوند، هر كس را بخواهد (و شايسته باشد)، با يارى خود، تاييد مى كند. در اين، عبرتى است براى صاحبان بصيرت.
3|14|محبّت امور مادى، از (قبيل) زنان و فرزندان و اموال فراوان از طلا و نقره و اسبهاى ممتاز و چهارپايان و زراعت، در نظر مردم جلوه داده شده است; (تا در پرتو آن، آزمايش و تربيت شوند; ولى) اينها وسايل گذران زندگى دنيا است (و هدف نهايى نمى باشد); و سرانجام نيك (و زندگى والا و جاويدان)، نزد خداست.
3|15|بگو: «آيا شما را از چيزى آگاه كنم كه از اين(سرمايه هاى مادى)،بهتر است؟» براى كسانى كه پرهيزگارى پيشه كرده اند، (و از اين سرمايه ها، در راه مشروع استفاده مى كنند،) در نزد پروردگارشان، باغهايى بهشتى است كه نهرها از پاى درختانش مى گذرد; جاودانه در آن خواهند بود; و همسرانى پاكيزه، و خشنودى خداوند (نصيب آنهاست). و خدا به (اعمال) بندگان (با ايمان)، بيناست.
3|16|(همان) كسانى كه مى گويند: «پروردگارا! ما ايمان آورده ايم; پس گناهان ما را بر ما ببخش، و ما را از عذاب دوزخ، نگاه دار.»
3|17|آنها كه (در مسير اطاعت و ترك گناه،) استقامت مىورزند; راستگو هستند; (در برابر خدا) خضوع، و (در راه او) انفاق مى كنند; و در سحرگاهان از خداوند، آمرزش مى طلبند.
3|18|خداوند، (با ايجاد نظام هماهنگ جهان هستى،) گواهى مى دهد كه معبودى جز او نيست; و فرشتگان و صاحبان دانش، (نيز، بر اين مطلب)گواهى مى دهند; در حالى كه (خداوند) قيام به عدالت دارد; معبودى جز او نيست، اوست توانا و حكيم.
3|19|دين در نزد خدا، اسلام است. و كسانى كه كتاب آسمانى به آنان داده شد، (با يكديگر) اختلاف نكردند، مگر بعد از آگاهى و از روى ستم و حسد ورزى; و هر كس به آيات خدا كفر ورزد،(بداند كه) خداوند، سريع الحساب است
3|20|اگر با تو، به گفتگو و ستيز برخيزند، (با آن ها مجادله نكن; و) بگو: «من و پيروانم، با تمام وجود در برابر خداوند (و فرمان او)، تسليم شده ايم.» و به آنها كه اهل كتابند [=يهودونصارى ]و عوامان [=مشركان ] بگو: «آيا شما هم تسليم شده ايد؟» اگر (در برابر فرمان و منطق حق،) تسليم شوند، هدايت مى يابند; و اگر سرپيچى كنند، (نگران مباش; زيرا) وظيفه تو، تنها ابلاغ (رسالت) است; و خدا نسبت به (اعمال و عقايد) بندگان، بيناست.
3|21|كسانى كه نسبت به آيات خدا كفر مى ورزند و پيامبران را به ناحق مى كشند، و (نيز) مردمى را كه امر به عدالت مى كنند به قتل مى رسانند، به كيفرى دردناك بشارت ده!
3|22|آنها كسانى هستند كه اعمال نيك آنها (بخاطر اين گناهان بزرگ،) در دنيا و آخرت تباه شده، و ياورى (و شفاعت كننده اى) ندارند.
3|23|آيا نديدى كسانى را كه بهره اى از كتاب آسمانى داشتند، و به سوى كتاب الهى دعوت شدند تا در ميان آنها داورى كند، ولى گروهى از آنان، (با علم و آگاهى،) روى گردان مى شوند، در حالى كه (از قبول حق) ابا دارند؟!
3|24|اين، به خاطر آن است كه مى گفتند: «(به سبب امتيازى كه به ديگران داريم) آتش (دوزخ)، جز چند روزى به ما نمى رسد». اين افترا (و دروغى كه به خدا بسته بودند،) آنها را در دينشان مغرور ساخت (و گرفتار انواع گناهان شدند).
3|25|پس چگونه خواهند بود هنگامى كه آنها را براى آن روز (رستاخيز) كه شكّى در آن نيست جمع كنيم، و به هر كس، (پاداش) آنچه انجام داده، بطور كامل داده شود؟ و به آنها ستمى نخواهد شد (زيرا محصول اعمال خود رامى چينند).
3|26|بگو:«بار الها! اى مالك حكومتها! به هر كس بخواهى، حكومت مى بخشى; و از هر كس بخواهى، حكومت را مى گيرى; هر كس را بخواهى، عزّت مى دهى; و هر كه را بخواهى خوار مى كنى. تمام خوبيها به دست توست; تو بر هر چيزى توانايى.
3|27|شب را در روز داخل مى كنى، وروز را در شب; زنده را از مرده بيرون مى آورى، و مرده را از زنده; و به هر كس بخواهى، بدون حساب، روزى مى بخشى.»
3|28|افراد با ايمان نبايد به جاى مؤمنان، كافران را دوست و سرپرست خود انتخاب كنند; وهر كس چنين كند، هيچ رابطه اى با خدا ندارد (و پيوند او به كلّى از خدا گسسته مى شود); مگر اين كه از آنها تقيه كنيد (و بخاطر هدفهاى مهمترى كتمان نماييد). خداوند شما را از (نافرمانى) خود، برحذر مى دارد;و بازگشت (شما) به سوى خداست.
3|29|بگو: «اگر آنچه را در سينه هاى شماست، پنهان داريد يا آشكار كنيد، خداوند آن را مى داند; و (نيز) از آنچه در آسمانها و زمين است، آگاه مى باشد; و خداوند بر هر چيزى تواناست.»
3|30|روزى كه هر كس، هر كار نيكى كه انجام داده، حاضر مى بيند; و آرزو مى كند ميان او، و هركار بدى كه انجام داده، فاصله زمانى زيادى باشد. خداوند شما را از (نافرمانى) خودش، برحذر مى دارد; و (با اين حال،) خدا نسبت به همه بندگان، مهربان است. 
3|31|بگو: «اگر خدا را دوست مى داريد، از من پيروى كنيد; تا خدا (نيز) شما را دوست بدارد; و گناهانتان را ببخشد; و خدا آمرزنده مهربان است.» 
3|32|بگو: «از خدا و پيامبر، اطاعت كنيد; و اگر سرپيچى كنيد، خداوند كافران را دوست نمى دارد.»
3|33|خداوند، آدم و نوح و خاندان ابراهيم و خاندان عمران را بر جهانيان برترى داد.
3|34|آنها فرزندان (و دودمانى) بودند كه(از نظر پاكى و تقوا و فضيلت،) همانند يكديگر بودند; و خداوند، شنوا و داناست.
3|35|(به ياد آوريد) هنگامى را كه همسر «عمران» گفت: «پروردگارا! آنچه را در رحم دارم، براى تو نذر كردم، كه «مُحَرَّر» باشد (و آزاد براى خدمت خانه تو). از من بپذير، كه تو شنوا و دانايى.»
3|36|ولى هنگامى كه او را به دنيا آورد، (و او را دختر يافت،) گفت: «پروردگارا! من او را دختر آوردم ـ و خدا از آنچه او به دنيا آورده بود، آگاهتر بود ـ و پسر، همانند دختر نيست. (دختر نمى تواند وظيفه خدمتگزارى خانه خدا را همانند پسر انجام دهد.) من او را مريم نام گذاردم;  و او وفرزندانش را از (وسوسه هاى) شيطان رانده شده، در پناه تو قرار مى دهم.»
3|37|خداوند، او [=مريم ]را به طرز نيكويى پذيرفت; و به طرز شايسته اى، (نهال وجود) او را رويانيد (و پرورش داد); و سرپرستى او را به «زكريا» سپرد. هر زمان زكريا وارد محراب او مى شد، غذاى مخصوصى در كنار او مى ديد. پس از او پرسيد: «اى مريم! اين روزى از كجا نصيب تو شده؟!» گفت: «اين از سوى خداست. خداوند به هر كس بخواهد، بى حساب روزى مى دهد.»
3|38|آن جا بود كه زكريا، (با مشاهده آن همه شايستگى در مريم،) پروردگار خويش را خواند و گفت: «پروردگارا! از سوى خود، فرزند پاكيزه اى (نيز) به من عطا فرما، كه تو دعا را مى شنوى.»
3|39|و در حالى كه او در محراب ايستاده، مشغول نيايش بود، فرشتگان او را صدا زدند كه: «خدا تو را به «يحيى» بشارت مى دهد;(كسى)كه كلمه خدا [=  مسيح] را تصديق مى كند; و رهبر خواهد بود; و از هوسهاى سركش بركنار، و پيامبرى از صالحان است.»
3|40|او گفت: «پروردگارا! چگونه ممكن است پسرى براى من باشد، در حالى كه پيرى به سراغ من آمده، و همسرم نازا است؟!» فرمود: «بدين گونه خداوند هر كارى را بخواهد انجام مى دهد.»
3|41|(زكريا) گفت: «پروردگارا! نشانه اى براى من قرار ده.» فرمود: «نشانه تو آن است كه سه روز، جز به اشاره و رمز، با مردم سخن نخواهى گفت. (و زبان تو، از كار مى افتد.) و پروردگار خود را (به شكرانه اين نعمت بزرگ،) بسيار ياد كن و به هنگام صبح و شام، او را تسبيح بگو!»
3|42|و (به ياد آوريد) هنگامى را كه فرشتگان گفتند: «اى مريم! خدا تو را برگزيده و پاك ساخته; و بر تمام زنان جهان، برترى بخشيده است.
3|43|اى مريم! (به شكرانه اين نعمت) براى پروردگار خود، خضوع كن و سجده به جا آور; و با ركوع كنندگان، ركوع كن.»
3|44|(اى پيامبر!) اين، از خبرهاى غيبى است كه به تو وحى مى كنيم;و تو در آن هنگام كه قلمهاى خود را (براى قرعه كشى به آب) مى افكندند تا كدام يك كفالت و سرپرستى مريم را عهده دار شود، و (نيز) به هنگامى كه (علماى بنى اسرائيل، براى كسب افتخار سرپرستى او،) با هم كشمكش داشتند، حضور نداشتى.
3|45|(به ياد آوريد) هنگامى را كه فرشتگان گفتند: «اى مريم! خداوند تو را به كلمه اى[=وجود با عظمتى ]از سوى خود بشارت مى دهد كه نامش «مسيح، عيسى پسر مريم» است; در حالى كه در دنيا و آخرت، آبرومند; و از مقرّبان (الهى) خواهد بود.
3|46|و با مردم، در گاهواره و در حال ميانسالى سخن خواهد گفت; و از صالحان است.» 
3|47|(مريم) گفت: «پروردگارا! چگونه ممكن است فرزندى براى من باشد، در حالى كه انسانى با من تماس نداشته است؟!» فرمود: «خداوند، اين گونه هر چه را بخواهد مى آفريند. هنگامى كه فرمان وجود چيزى را صادر كند، تنها به آن مى گويد: «موجود باش!» آن (چيز نيز، بيدرنگ) موجود مى شود.
3|48|و به او، كتاب و دانش و تورات و انجيل، خواهد آموخت.
3|49|و به سوى بنى اسرائيل فرستاده خواهد شد (تا به آنها بگويد:) من نشانه اى از طرف پروردگار شما، برايتان آورده ام; من از گِل، چيزى به شكل پرنده مى سازم; سپس در آن مى دمم و به اذن خدا، پرنده اى مى گردد. و به اذن خدا، كور مادر زاد و مبتلا به بيمارى پيسى را بهبودى مى بخشم; و مردگان را به اذن خدا زنده مى كنم; و به شما خبر مى دهم از آنچه مى خوريد، و آنچه را در خانه هاى خود ذخيره مى كنيد، به يقين در اين (معجزات)، نشانه اى براى شماست، اگر ايمان داشته باشيد.
3|50|و آنچه را پيش از من از تورات بوده، تصديق مى كنم; و (آمده ام) تا پاره اى از چيزهايى را كه(بر اثر ظلم و گناه،) بر شما حرام شده،(مانند گوشت بعضى از حيوانات) حلال كنم; و نشانه اى ازطرف پروردگار شما، برايتان آورده ام; از (نافرمانى) خدا بپرهيزيد، و مرا اطاعت كنيد.
3|51|خداوند، پروردگار من و پروردگار شماست; او را بپرستيد (نه من، و نه چيز ديگررا).اين است راه مستقيم.»
3|52|هنگامى كه عيسى از آنان احساس كفر (و مخالفت) كرد، گفت: «كيست كه ياور من به سوى خدا (براى تبليغ آيين او) گردد؟» حواريون [= شاگردان مخصوص او ]گفتند: «ما ياوران خداييم; به خدا ايمان آورديم; و تو (نيز) گواه باش كه ما اسلام آورده ايم.
3|53|پروردگارا! به آنچه نازل كرده اى، ايمان آورديم و از فرستاده (تو) پيروى نموديم; ما را در زمره گواهان قرار ده.»
3|54|و (يهود و دشمنان مسيح، براى نابودى او و آيينش) توطئه كردند; و خداوند (براى حفظ او و آيينش،) تدبير نمود; و خداوند، بهترين تدبير كنندگان است.
3|55|(به ياد آوريد) هنگامى را كه خدا فرمود: «اى عيسى! من تو را برمى گيرم و به سوى خود، بالا مى برم و تو را از كسانى كه كافر شدند، پاك (و دور) مى سازم; و كسانى را كه از تو پيروى كردند، تا روز رستاخيز، برتر از كسانى كه كافر شدند، قرار مى دهم; سپس بازگشت شما به سوى من است و (آنگاه) در ميان شما، در آنچه اختلاف داشتيد،داورى مى كنم.
3|56|امّا كسانى كه كافر شدند، (و با شناخت حق، آن را انكار كردند،) آنان را در دنيا و آخرت، با عذاب دردناكى مجازات خواهم كرد; و براى آنها، هيچ ياورى نيست.
3|57|امّا كسانى كه ايمان آوردند، و كارهاى شايسته انجام دادند، خداوند پاداش آنان را بطور كامل خواهد داد;و خداوند، ستمكاران را دوست نمى دارد.»
3|58|اينها را كه بر تو مى خوانيم، از نشانه ها (ى حقّانيّت تو) و يادآورى حكيمانه است.
3|59|مَثَل (خلقت) عيسى در نزد خدا، همچون آدم است; كه او را از خاك آفريد، و سپس به او فرمود: «موجود باش!» و (بى درنگ) موجود شد. (بنابراين، ولادت عيسى بدون پدر، هرگز دليل بر الوهيّت او نيست.)
3|60|اينها حقيقتى است از جانب پروردگار تو; بنابراين، از ترديد كنندگان مباش.
3|61|هر گاه بعد از علم و دانشى كه به تو رسيده، (باز) كسانى درباره مسيح با تو به ستيز برخيزند، بگو: «بياييد ما فرزندان خود را دعوت كنيم، شما نيز فرزندان خود را; ما زنان خويش را دعوت نماييم، شما نيز زنان خود را; ما از نفوس خود (و كسى كه همچون جان ماست) دعوت كنيم، شما نيز از نفوس خود; آنگاه مباهله (و نفرين) كنيم; و لعنت خدا را بر دروغگويان قرار دهيم.»
3|62|اين همان سرگذشت واقعى (عيسى) است.(و ادعاهايى همچون الوهّيت او،يا فرزند خدا بودنش، بى اساس است.)و هيچ معبودى، جز خداوند يگانه نيست; و به يقين، تنها خداوند تواناو حكيم است.
3|63|اگر (با اين همه شواهد روشن، باز هم از پذيرش حق) روى گردانند، (بدان كه طالب حق نيستند; و) خداوند از (اعمال) مفسدان، آگاه است 
3|64|بگو: «اى اهل كتاب! بياييد به سوى سخنى كه ميان ما و شما يكسان است; كه جز خداوند يگانه را نپرستيم و چيزى را همتاى او قرار ندهيم; و بعضى از ما، بعض ديگر را ـغير از خداى يگانه ـ به ربوبيت نپذيرد.» هر گاه (از اين دعوت،) سرباز زنند، بگوييد: «گواه باشيد كه ما مسلمانيم.»
3|65|اى اهل كتاب!چرا درباره ابراهيم، گفتگو و نزاع مى كنيد (و هر كدام، او را پيرو آيين خودتان معرفى مى نماييد)؟! در حالى كه تورات و انجيل، بعد از او نازل شده است. آيا نمى انديشيد؟!
3|66|شما كسانى هستيد كه درباره آنچه نسبت به آن آگاه بوديد، گفتگو و ستيز كرديد; چرا درباره آنچه آگاه نيستيد، گفتگو مى كنيد؟! در حالى كه خدا مى داند، و شما نمى دانيد.
3|67|ابراهيم نه يهودى بود و نه نصرانى; بلكه موحّدى خالص و مسلمان بود; و هرگز از مشركان نبود.
3|68|سزاوارترين مردم به ابراهيم، كسانى هستند كه از او پيروى كردند، و اين پيامبر و كسانى كه (به او) ايمان آورده اند (از همه سزاوارترند); و خداوند، ولىّ و سرپرست مؤمنان است. 
3|69|جمعى از اهل كتاب (از يهود)، دوست داشتند (و آرزو مى كردند) شما را گمراه كنند; در حالى كه گمراه نمى كنند مگر خودشان را، و نمى فهمند!
3|70|اى اهل كتاب! چرا به آيات خدا كافر مى شويد،در حالى كه (به درستى آن) گواهى مى دهيد؟!
3|71|اى اهل كتاب! چرا (براى گمراه كردن مردم) حق را با باطل (مى آميزيد و) مشتبه مى كنيد و حقيقت را كتمان مى كنيد در حالى كه مى دانيد؟!
3|72|و جمعى از اهل كتاب (از يهود) گفتند: «به آنچه بر مؤمنان نازل شده، در آغاز روز (به ظاهر) ايمان بياوريد; و در پايان روز، كافر شويد (و به اين وسيله مؤمنان را در ايمانشان متزلزل سازيد). شايد آنها (از آيين خود) باز گردند.
3|73|و (گفتند:) جز به كسى كه از آيين شما پيروى مى كند، (واقعاً) ايمان نياوريد.» بگو: «هدايت (واقعى)، هدايت الهى است (و توطئه آنها بى اثر است». و گفتند: «تصوّر نكنيد) به كسى همانند كتاب آسمانى شما داده مى شود، يا اين كه مى توانند در پيشگاه پروردگارتان، با شما بحث و گفتگو كنند،» بگو: «فضل به دست خداست; و به هر كس بخواهد (و شايسته باشد،) مى دهد; و خداوند، داراى مواهب گسترده و آگاه (از موارد شايسته آن) است.
3|74|هر كس را بخواهد، ويژه رحمت خود مى كند; و خداوند، داراى مواهب عظيم است.»
3|75|و در ميان اهل كتاب، كسانى هستند كه اگر ثروت زيادى به رسم امانت به آنها بسپارى، آن را به تو باز مى گردانند; و كسانى هستند كه اگر يك دينار هم به آنان بسپارى، به تو باز نمى گردانند; مگر تا زمانى كه بالاى سر آنها ايستاده (و بر آنها مسلّط) باشى. اين بخاطر آن است كه گفتند: «ما در برابر امّيّين [= غير يهود]، مسؤول نيستيم.» و بر خدا دروغ مى بندند; در حالى كه (دروغ بودن آن را) مى دانند.
3|76|آرى، كسى كه به پيمان خود وفا كند و پرهيزگارى پيشه نمايد، (خدا او را دوست مى دارد; زيرا) خداوند پرهيزگاران را دوست دارد. 
3|77|كسانى كه پيمان الهى و سوگندهاى خود را (به نام مقدّس او) به بهاى ناچيزى مى فروشند، بهره اى در آخرت نخواهند داشت; و خداوند با آنها سخن نمى گويد و به آنان در قيامت نگاه (رحمت) نمى كند و آنها را پاك نمى سازد; و عذاب دردناكى براى آنهاست.
3|78|در ميان آنها[= يهود ] كسانى هستند كه به هنگام تحريف كتاب خدا، زبان خود را چنان مى گردانند كه گمان كنيد آن (چيزى را كه مى خوانند،) از كتاب خدا است; در حالى كه از كتاب خدا نيست. و (با صراحت) مى گويند: «آن از سوى خداست.» با اين كه از سوى خدا نيست، و بر خدا دروغ مى بندند در حالى كه مى دانند.
3|79|براى هيچ بشرى سزاوار نيست كه خداوند، كتاب آسمانى و حكم و نبوّت به او دهد سپس او به مردم بگويد: «غير از خدا، مرا پرستش كنيد» بلكه (سزاوار مقام او، اين است كه بگويد: اى مردم) به سبب تعليم دادن كتاب خدا و فرا گرفتن آن، خداپرست باشيد.
3|80|و به شما دستور نمى دهد كه فرشتگان و پيامبران را، (به عنوان) پروردگار انتخاب كنيد. آيا شما را، پس از آن كه مسلمان شديد، به كفر فرمان مى دهد؟!
3|81|و (به خاطر بياوريد) هنگامى را كه خداوند،از پيامبران (و پيروان آنها)، پيمان مؤكّد گرفت، كه هر گاه كتاب و دانش به شما دادم، سپس پيامبرى به سوى شما آمد كه با نشانه هايى كه نزد شماست، هماهنگ بود، به او ايمان بياوريد و او را يارى كنيد. و فرمود: «آيا پديرفتند؟ و بر آن، با من پيمان مؤكّد بستيد؟» گفتند: «(آرى) پذيرفتيم.» (خداوند به آنها) فرمود: «پس گواه باشيد! و من (نيز) با شما از گواهانم.»
3|82|و كسى كه بعد از اين (پيمان محكم)، روى گرداند، فاسق است.
3|83|آيا آنها (آيينى) غير از آيين خدا مى طلبند؟! (آيين او همين اسلام است;) و تمام كسانى كه در آسمانها و زمين هستند، از روى اختيار يا از روى اجبار، در برابرِ (فرمانِ) او تسليمند; و به سوى او بازگردانده مى شوند.
3|84|بگو: «به خدا ايمان آورديم; و (همچنين) به آنچه بر ما و بر ابراهيم و اسماعيل و اسحاق و يعقوب و اسباط [= پيامبران از فرزندان يعقوب] نازل گرديده; و آنچه به موسى و عيسى و ساير پيامبران، از طرف پروردگارشان داده شده است; در ميان هيچ يك از آنان فرقى نمى گذاريم; و تنها در برابرِ(فرمانِ) او تسليم هستيم.»
3|85|و هر كس جز اسلام (و تسليم در برابر فرمان حقّ،) آيينى براى خود انتخاب كند، از او پذيرفته نخواهد شد; و او در آخرت، از زيانكاران است.
3|86|چگونه خداوند گروهى را هدايت مى كند كه بعد از ايمان و گواهى به حقّانيّت پيامبر و رسيدن نشانه هاى روشن به آنها، كافر شدند؟! و خدا، گروه ستمكاران را هدايت نخواهد كرد!
3|87|كيفر آنها، اين است كه لعن (و طرد) خداوند و فرشتگان و مردم همگى بر آنهاست.
3|88|همواره در اين لعن (و دورى از رحمت خداوند) مى مانند; نه از مجازاتشان كاسته مى شود; و نه به آنها مهلت داده خواهد شد.
3|89|مگر كسانى كه پس از آن، توبه كنند و اصلاح نمايند; (و گذشته را جبران كنند) زيرا خداوند، آمرزنده و مهربان است.
3|90|كسانى كه پس از ايمان آوردن، كافر شدند و سپس بر كفر (خود) افزودند، هيچ گاه توبه آنان، (كه از روى ناچارى يا در آستانه مرگ صورت مى گيرد،) پذيرفته نمى شود; و آنها گمراهان (واقعى)اند.
3|91|كسانى كه كافر شدند و درحال كفر از دنيا رفتند، اگر صفحه زمين پر از طلا باشد، و آن را بعنوان فديه (و كفّاره اعمال بد خويش) بپردازند، هرگز از هيچ يك آنها پذيرفته نخواهد شد; و براى آنان، مجازاتِ دردناكى است; و هيچ ياورى ندارند.
3|92|هرگز به (حقيقتِ) نيكوكارى نمى رسيد مگر اين كه از آنچه دوست مى داريد، (در راه خدا) انفاق كنيد; و آنچه انفاق مى كنيد، خداوند از آن آگاه است.
3|93|همه خوردنى ها بر بنى اسرائيل حلال بود، جز آنچه اسرائيل [= يعقوب]، پيش از نزول تورات، بر خود تحريم كرده بود; بگو: «اگر راست مى گوييد تورات را بياوريد و بخوانيد (تا معلوم شود اين نسبتهايى كه به پيامبران پيشين مى دهيد، حتى در تورات تحريف شده شما نيست.)»
3|94|بنابراين، آنها كه بعد از اين (علم و آگاهى) بر خدا دروغ مى بندند، ستمكارند.
3|95|بگو: «خدا راست گفته (و اينها در آيين پاك ابراهيم نبوده) است. بنابراين، از آيين ابراهيم پيروى كنيد، كه به حق گرايش داشت، و از مشركان نبود.»
3|96|نخستين خانه اى كه براى مردم (و نيايش خداوند) بنا نهاده شد، همان است كه در سرزمين مكّه است; كه پربركت، و مايه هدايت جهانيان است.
3|97|در آن، نشانه هاى روشن، (از جمله) مقام ابراهيم است; و هر كس داخل آن (حرم) شود، در امان خواهد بود; و براى خدا بر مردم (واجب) است كه آهنگ خانه (او) كنند، آنها كه توانايى رفتن به سوى آن دارند. و هر كس كفر ورزد (و حجّ را ترك كند، به خود زيان رسانده)، و خداوند از همه جهانيان، بى نياز است. 
3|98|بگو: «اى اهل كتاب! چرا به آيات خدا كفر مىورزيد؟! و در حالى كه خدا بر اعمالى كه انجام مى دهيد، گواه است».
3|99|بگو: «اى اهل كتاب! چرا افرادى را كه ايمان آورده اند، از راه خدا باز مى داريد، و مى خواهيد اين راه را منحرف كنيد؟! در حالى كه شما (به درستى اين راه) گواه هستيد; و خداوند از آنچه انجام مى دهيد، غافل نيست.»
3|100|اى كسانى كه ايمان آورده ايد! اگر از گروهى از اهل كتاب، (كه كارشان نفاق افكنى است) اطاعت كنيد، شما را پس از ايمان، به كفر باز مى گردانند.
3|101|و چگونه كفر مىورزيد، با اين كه (در دامان وحى قرار گرفته ايد، و) آيات خدا بر شما خوانده مى شود، و پيامبر او در ميان شماست؟! (بنابراين، به خداتمسّك جوييد.) و هر كس به خداتمسّك جويد، به راهى راست،هدايت شده است.
3|102|اى كسانى كه ايمان آورده ايد! آن گونه كه حق تقوا و پرهيزگارى است، از (مخالفت فرمان) خدا بپرهيزيد; و جز بر آيين اسلام از دنيا نرويد
3|103|و همگى به ريسمان خدا [= قرآن، و هرگونه وسيله وحدت الهى]، چنگ زنيد، وپراكنده نشويد; ونعمتِ (بزرگِ) خدا را بر خود، به ياد آريد كه چگونه دشمن يكديگر بوديد، و او ميان دلهاى شما، الفت برقرار ساخت، و به بركتِ نعمتِ او، برادر شديد! و شما بر لبِ حفره اى از آتش بوديد، خدا شما را از آن نجات داد; اين چنين، خداوند آيات خود را براى شما آشكار مى سازد; شايد هدايت شويد.
3|104|و (براى رسيدن به وحدت) بايد از ميان شما، جمعى دعوت به نيكى، و امر به معروف و نهى از منكر كنند. و رستگاران آنها هستند.
3|105|و مانند كسانى نباشيد كه پس از آنكه نشانه هاى روشن (پروردگار) به آنان رسيد، پراكنده شدند و اختلاف كردند; و آنها عذاب عظيمى دارند.
3|106|(آن عذاب عظيم) روزى خواهد بود كه چهره هايى سفيد، و چهره هايى سياه مى گردد;امّا آنها كه صورتهايشان سياه است، (به آنها گفته مى شود:) آيا بعد از ايمان، (و برادرى در سايه آن،) كافر شديد؟! پس بچشيد عذاب را، بسبب آنچه انكار مى كرديد!
3|107|و امّا آنها كه چهره هايشان سفيد است، در رحمتِ خداوند، جاودانه خواهند بود.
3|108|اينها آيات خداست; كه آن را بحق بر تو مى خوانيم. و خداوند (هيچ گاه) ستمى بر (احدى از) جهانيان روا نمى دارد.
3|109|و (چگونه ممكن است خدا ستم كند؟! در حالى كه) آنچه در آسمانها و آنچه در زمين است، از آن خداست; و همه امور، به سوى خدا باز مى گردد.
3|110|شما بهترين امّتى بوديدكه به سود انسانها آفريده شده ايد; (چه اين كه) امر به معروف و نهى از منكر مى كنيد و به خدا ايمان داريد. و اگر اهل كتاب، (به چنين برنامه و آيين درخشانى،) ايمان مى آوردند، براى آنها بهتر بود; (ولى تنها) كمى از آنها با ايمانند; وبيشتر آنها فاسقند، (و خارج از اطاعت پروردگار).
3|111|آنها [= اهل كتاب، مخصوصاً يهود ]هرگز نمى توانند به شما زيان برسانند، جز آزارهاى مختصر; و اگر با شما پيكار كنند، به شما پشت خواهند كرد (و شكست مى خورند); سپس يارى نخواهند شد.
3|112|هر جا يافت شوند، مهر ذلّت بر آنان خورده است; مگر با ارتباط به خدا، (و تجديد نظر در روشِ ناپسند خود،) يا با ارتباط به مردم (و وابستگى به اين و آن); و به خشم خدا، گرفتار شده اند; و مُهر بيچارگى بر آنها زده شده; چرا كه آنهابه آيات خدا، كفر مى ورزيدند و پيامبران را به ناحق مى كشتند. اين بخاطر آن بود كه نافرمانى كردند; و (به حقوق ديگران،) تجاوز مى نمودند. 
3|113|آنها يكسان نيستند; (زيرا) گروهى از اهل كتاب، (به حق و ايمان) قيام مى كنند; و پيوسته در اوقات شب، آيات خدا را مى خوانند; در حالى كه سجده مى نمايند.
3|114|به خدا و روز واپسين ايمان مى آورند; امر به معروف و نهى از منكر مى كنند; و در انجام كارهاى نيك، بر يكديگر پيشى مى گيرند; و آنها از صالحانند.
3|115|و آنچه از اعمال نيك انجام دهند، هرگز بدون پاداش نخواهد ماند و خدا از پرهيزگاران، آگاه است.
3|116|كسانى كه كافر شدند، هرگز اموال و فرزندانشان نمى تواند چيزى، از مجازات خدا را از آنان بكاهد. آنها اصحاب دوزخند; و جاودانه در آن خواهند ماند.
3|117|آنچه آنها در اين زندگى دنيا انفاق مى كنند، همانند باد سوزانى است كه به زراعت قومى كه بر خود ستم كرده (و در جايگاه نامناسب، كشت نموده اند)، بوزد و آن را نابود سازد. خدا به آنها ستم نكرده; بلكه آنها، خودشان به خويشتن ستم مى كنند.
3|118|اى كسانى كه ايمان آورده ايد! محرم اسرارى از غير خود، انتخاب نكنيد. آنها از هر گونه شرّ و فسادى درباره شما، كوتاهى نمى كنند. آنها دوست دارند شما در رنج و زحمت باشيد. (نشانه هاى) دشمنى از سخنانشان آشكار شده; و آنچه در دلهايشان پنهان مى دارند، از آن مهمتر است. ما آيات (و راههاى پيشگيرى از شرّ آنها) را براى شما بيان كرديم اگر بينديشيد.
3|119|شما كسانى هستيد كه آنها را دوست داريد; امّا آنها شما را دوست ندارند. و (شما) به همه كتابهاى آسمانى ايمان داريد ولى (آنها) هنگامى كه شما را ملاقات مى كنند، (بدروغ) مى گويند: «ايمان آورده ايم.» امّا هنگامى كه تنها مى شوند، از شدّت خشم بر شما، سرِ انگشتان (خود را به دندان) مى گزند! بگو: «با همين خشم بميريد! خدا از (اسرار) درون سينه ها آگاه است.»
3|120|اگر نيكى به شما برسد، آنها را ناراحت مى كند; و اگر حادثه ناگوارى براى شما رخ دهد، خوشحال مى شوند. ولى اگر (در برابرشان) استقامت و پرهيزگارى پيشه كنيد، توطئه هاى آنان، به شما زيانى نمى رساند; زيرا خداوند بر آنچه انجام مى دهند، احاطه دارد.
3|121|و (به ياد آور) زمانى را كه (در آستانه جنگ احد) صبحگاهان، از ميان خانواده خود، جهت انتخاب اردوگاه جنگ براى مؤمنان، بيرون رفتى. و خداوند، شنوا و داناست.
3|122|(و به ياد آور) زمانى را كه دو طايفه از شما تصميم گرفتند سستى نشان دهند (و از وسط راه باز گردند); و خداوند ياور آنها بود (كه از اين فكر بازگردند); و افراد باايمان، بايد تنها بر خدا توكّل كنند.
3|123|خداوند شما را در «بدر» يارى كرد (و پيروز شديد); در حالى كه شما، (نسبت به آنها)، ناتوان بوديد. پس، از (مخالفت فرمان) خدا بپرهيزيد، تا شكر نعمت او را به جا آورده باشيد!
3|124|در آن هنگام كه به مؤمنان مى گفتى: «آيا كافى نيست كه پروردگارتان،شما را به سه هزار نفر از فرشتگان،كه (از آسمان) فرود مى آيند، يارى كند؟!»
3|125|آرى، (امروز هم) اگر استقامت و تقوا پيشه كنيد، و دشمن به همين زودى به سراغ شما بيايد، پروردگارتان شما را به پنج هزار نفر از فرشتگان نشان دار، مدد خواهد داد.
3|126|ولى اين (يارى فرشتگان) را خداوند فقط براى بشارت، و اطمينان خاطر شما قرار داده;وگرنه، پيروزى تنها از جانب خداوند تواناى حكيم است.
3|127|(اين وعده را كه خدا به شما داده،) براى اين است كه قسمتى از (پيكر لشكر) كافران را قطع كند;يا آنها را با ذلّت برگرداند; تا مأيوس و نااميد، (به وطن خود) بازگردند.
3|128|هيچ گونه اختيارى (درباره عفو كافران، يا مؤمنان فرارى از جنگ،) براى تو نيست; مگر اين كه (خدا) بخواهدآنها را ببخشد، يا مجازات كند; زيرا آنها ستمكارند.
3|129|و آنچه در آسمانها و زمين است، از آن خداست. هر كس را بخواهد (و شايسته بداند)، مى آمرزد; و هر كس را بخواهد، مجازات مى كند; و خداوند آمرزنده مهربان است.
3|130|اى كسانى كه ايمان آورده ايد! ربا (و سود پول) را چند برابر نخوريد. و از (مخالفت فرمان) خدا بپرهيزيد، تا رستگار شويد.
3|131|و از آتشى بپرهيزيد كه براى كافران آماده شده است!
3|132|و خدا و پيامبر را اطاعت كنيد، تا مشمول رحمت شويد.
3|133|و شتاب كنيد براى رسيدن به آمرزش پروردگارتان; و بهشتى كه وسعت آن، آسمانها و زمين است;و براى پرهيزگاران آماده شده است.
3|134|(همان) كسانى كه در توانگرى و تنگدستى، انفاق مى كنند; و خشم خود را فرو مى برند; و از (خطاى) مردم درمى گذرند; و خدا نيكوكاران را دوست دارد
3|135|و كسانى كه هرگاه مرتكب عمل زشتى شوند، يا به خود ستم كنند، خدا را ياد كرده; و براى گناهان خود، طلب آمرزش مى كنند ـ و كيست جز خدا كه گناهان را ببخشد؟ ـ و اصرار بر گناه، نمىورزند، در حالى كه آگاهند.
3|136|چنين كسانى پاداششان آمرزش پروردگار است، و باغهايى بهشتى كه از پاى درختان آن، نهرها جارى است; جاودانه در آن مى مانند; و چه نيكو است پاداش عمل كنندگان!
3|137|پيش از شما، سنّت ها (و مجازات هاى الهى بر طبق اعمال امت ها) وجود داشت پس در روى زمين، گردش كنيد و ببينيد سرانجام تكذيب كنندگان (آيات خدا) چگونه بوده است؟!
3|138|اين، بيان و هشدارى است براى عموم مردم; و هدايت و اندرزى است براى پرهيزگاران.
3|139|هرگز سست نشويد! و غمگين نگرديد; و شما برتريد اگر ايمان داشته باشيد.
3|140|اگر (در جنگ اُحُد،) به شما جراحتى رسيد (و ضربه اى وارد شد)،به آن جمعيّت (نيز در جنگ بدر)، جراحتى همانند آن وارد گرديد. و ما اين روزها (ى پيروزى و شكست) را در ميان مردم مى گردانيم; (و اين خاصيّت زندگى دنياست)تا خدا، افرادى را كه ايمان آورده اند، مشخص سازد; و (خداوند) از ميان خودتان، شاهدانى بگيرد. و خدا ستمكاران را دوست نمى دارد.
3|141|و تا خداوند، افراد با ايمان را خالص گرداند (و ورزيده شوند); و كافران را (بتدريج) نابود سازد.
3|142|آيا چنين پنداشتيد كه (تنها با ادّعاى ايمان) وارد بهشت خواهيد شد، در حالى كه خداوند هنوز مجاهدان از شما و صابران را مشخّص نساخته است؟!
3|143|و شما مرگ (و شهادت در راه خدا) را، پيش از آن كه با آن رو به رو شويد،آرزو مى كرديد; سپس آن را (با چشم خود) ديديد، در حالى كه به آن نگاه مى كرديد (و حاضر نبوديد به آن تن در دهيد.)
3|144|محمّد فقط فرستاده خداست; و پيش از او، فرستادگان ديگرى نيز بودند; آيا اگر او بميرد يا كشته شود، شما به گذشته (و دوران جاهليت) باز برمى گرديد؟! و هر كس به گذشته بازگردد، هرگز به خدا ضررى نمى رساند; و خداوند بزودى شاكران (و ثابت قدمان) را پاداش خواهد داد.
3|145|هيچ كس، جز به فرمان خدا، نمى ميرد; سرنوشتى است تعيين شده; و هر كس پاداش دنيا را بخواهد (و در زندگى خود، در اين راه گام بردارد،) سهمى از آن را به او خواهيم داد;و هر كس پاداش آخرت را بخواهد، سهمى از آن به او مى دهيم; و بزودى شكرگزاران را پاداش خواهيم داد. 
3|146|چه بسيار پيامبرانى كه مردان الهى فراوانى به همراه آنان جنگ كردند. آنها (هيچ گاه) در برابر آنچه در راه خدا به آنان مى رسيد، سستى نكردند و ناتوان نشدند و تن به تسليم ندادند; و خداوند استقامت كنندگان را دوست دارد.
3|147|سخنشان تنها اين بود كه: «پروردگارا! گناهان و تندروى هاى ما در كارها را بر ما ببخش. قدمهاى ما را استوار بدار. و ما را بر جمعيّت كافران، پيروز گردان.»
3|148|از اين رو خداوند پاداش دنيا، و پاداش نيك آخرت را به آنها داد; و خداوند نيكوكاران را دوست مى دارد.
3|149|اى كسانى كه ايمان آورده ايد! اگر از كسانى كه كافر شده اند اطاعت كنيد، شما را به گذشته هايتان باز مى گردانند;و سرانجام، زيانكار خواهيد شد.
3|150|(آنها تكيه گاه شما نيستند،) بلكه ولىّ و پشتيبان شما، خداست; و او بهترين ياوران است. 
3|151|بزودى در دلهاى كافران، به سبب اين كه، چيزهايى را براى خدا همتا قرار دادند كه (خداوند) هيچ گونه دليلى درباره آن نازل نكرده بود، رعب و وحشت مى افكنيم; و جايگاه آنها، آتش است; و چه بد است جايگاه ستمكاران!
3|152|خداوند، وعده خود را به شما، (درباره پيروزى بر دشمن در اُحُد،) تحقّق بخشيد; در آن هنگام كه دشمنان را به فرمان او، به قتل مى رسانديد; تا اين كه سست شديد; و در كار (حفظ سنگرها) به نزاع پرداختيد; و بعد از آن كه خداوند آنچه را دوست مى داشتيد (از غلبه بر دشمن) به شما نشان داد، نافرمانى كرديد. بعضى از شما، خواهان دنيا بودند; و بعضى خواهان آخرت. سپس خداوند شما را از غلبه بر آنان بازگرداند; (و پيروزى شما به شكست انجاميد;) تا شما را بيازمايد. و او شما را بخشيد; و خداوند نسبت به مؤمنان، داراى احسان و بخشش است.
3|153|(به خاطر بياوريد) هنگامى را كه از كوه بالا مى رفتيد; و (يا در بيابان پراكنده مى شديد; و از وحشت،) به هيچ كس (از عقب ماندگان) نگاه نمى كرديد; در حالى كه پيامبر از پشت سر، شما را صدا مى زد. سپس اندوهها را يكى پس از ديگرى به شما جزا داد; اين بخاطر آن بود كه ديگر نه براى از دست رفتن چيزى (مانند غنايم جنگى) غمگين شويد، و نه بخاطر مصيبتهايى كه بر شما وارد مى گردد. و خداوند از آنچه انجام مى دهيد، آگاه است.
3|154|سپس به دنبال اين غم و اندوه، آرامشى بر شما فرستاد. اين آرامش، به صورت خواب سبكى بود كه (در شب بعد از حادثه اُحُد،) گروهى از شما را فرا گرفت; امّا گروه ديگرى در فكر جان خويش بودند; (و خواب به چشمانشان نرفت.) آنها گمانهاى نادرستى ـ همچون گمانهاى دوران جاهليّت ـ درباره خدا داشتند; و مى گفتند: «آيا سهمى از پيروزى نصيب ما مى شود؟!» بگو: «همه كارها (و پيروزيها) به دست خداست.» آنها در دل خود، چيزى را پنهان مى دارند كه براى تو آشكار نمى سازند; مى گويند: «اگر ما سهمى از پيروزى داشتيم، در اين جا كشته نمى شديم.» بگو: «اگر در خانه هاى خود نيز، بوديد، آنهايى كه كشته شدن بر آنها مقرّر شده بود، قطعاً به سوى قتلگاه هاى خود، بيرون مى آمدند (و كشته مى شدند). و اينها براى اين است كه خداوند، آنچه در سينه هايتان پنهان داريد، بيازمايد;و آنچه را در دلهاى شما (از ايمان) است، خالص گرداند; و خداوند از آنچه در درون سينه هاست، آگاه است.»
3|155|كسانى از شما كه در روز رو به رو شدن دو جمعيّت با يكديگر (در جنگ اُحُد)، فرار كردند، شيطان آنها را بر اثر بعضى از گناهانى كه مرتكب شده بودند، به لغزش انداخت; ولى خداوند آنها را بخشيد. زيرا خداوند، آمرزنده و داراى حلم است.
3|156|اى كسانى كه ايمان آورده ايد! همانند كافران نباشيد كه چون برادرانشان به مسافرتى مى روند (و مى ميرند) يا در جنگ شركت مى كنند (و كشته مى شوند)، مى گويند: «اگر آنها نزد ما بودند، نمى مردند و كشته نمى شدند!» (شما از اين گونه سخنان نگوييد،) تا خدا اين حسرت را بر دل آنها بگذارد. خداوند، زنده مى كند و مى ميراند; (و زندگى و مرگ، به دست اوست;) و خدا به آنچه انجام مى دهيد، بيناست.
3|157|و اگر در راه خدا كشته شويد يا بميريد، (زيان نكرده ايد; زيرا) آمرزش و رحمت خدا، از آنچه (آنها درطول عمر خود،) جمع آورى مى كنند، بهتر است.
3|158|و اگر بميريد يا كشته شويد، به سوى خدا محشور مى شويد. (و در جوار رحمت او خواهيد بود.)
3|159|به سبب رحمت الهى، در برابر مؤمنان، نرم و مهربان شدى! و اگرخشن و سنگدل بودى، از اطراف تو، پراكنده مى شدند. پس آنها را ببخش و براى آنها آمرزش بطلب; و در كارها، با آنان مشورت كن!امّا هنگامى كه تصميم گرفتى، (قاطع باش و) بر خدا توكّل كن; زيرا خداوند توكّل كنندگان را دوست دارد. 
3|160|اگر خداوند شما را يارى كند، هيچ كس بر شما غلبه نخواهد كرد; و اگر دست از يارى شما بردارد، كيست كه بعد از او، شما را يارى كند؟! و مؤمنان بايد، تنها بر خداوند توكّل كنند.
3|161|ممكن نيست هيچ پيامبرى خيانت كند. و هر كس خيانت كند، روز رستاخيز، آنچه را در آن خيانت كرده، (با خود به صحنه محشر) مى آورد; سپس (نتيجه) اعمال هركس، بطور كامل به او داده مى شود; و به آنها ستم نخواهد شد.
3|162|آيا كسى كه به دنبال رضاى خدا بوده، همانند كسى است كه به خشم الهى گرفتار شده و جايگاه او جهنّم، و پايان كار او بسيار بد است؟!
3|163|هر يك از آنان، درجه و مقامى در پيشگاه خدا دارند; وخداوند به آنچه انجام مى دهند، بيناست.
3|164|خداوند بر مؤمنان نعمت بزرگى بخشيد، هنگامى كه در ميان آنها، پيامبرى از خودشان برانگيخت; تا آيات او را بر آنها بخواند، و آنها را پاكيزه سازد و كتاب و حكمت بياموزد; هر چند پيش از آن، در گمراهى آشكارى بودند.
3|165|آيا هنگامى كه مصيبتى (در اُحُد) به شما رسيد، در حالى كه دو برابر آن را (در بدر بر دشمن) وارد ساخته بوديد، گفتيد: «اين مصيبت از كجاست»؟! بگو: «از ناحيه خود شماست (كه در جنگ احد، با دستور پيامبر مخالفت كرديد)! خداوند بر هر چيزى توانا است.
3|166|و آنچه (در احد،) روزى كه دو گروه (مؤمنان و كافران) با هم نبرد كردند به شما رسيد، به فرمان خدا (و طبق سنّت الهى) بود; و براى اين بود كه مؤمنان را مشخص كند.
3|167|و (نيز) براى اين بود كه منافقان شناخته شوند; آنهايى كه به ايشان گفته شد: «بياييد در راه خدانبرد كنيد; يا (از حريم خود،) دفاع نماييد.» گفتند: «اگر مى دانستيم جنگى روى خواهد داد، از شما پيروى مى كرديم. (امّا مى دانيم جنگى نمى شود.)» آنها در آن روز، به كفر نزديكتر بودند تا به ايمان; به زبان خود چيزى مى گويند كه در دلهايشان نيست. و خداوند به آنچه كتمان مى كنند، آگاهتر است.
3|168|همان كسانى (از منافقان) كه به برادران (مؤمن) خود ـ در حالى كه از حمايت آنها دست كشيده بودند ـ گفتند: «اگر آنها از ما پيروى مى كردند، كشته نمى شدند.» بگو: «(اگر مى توانيد مرگ افراد را پيش بينى كنيد،) پس مرگ را از خودتان دور سازيد اگر راست مى گوييد!»
3|169|(اى پيامبر!) هرگز گمان مبر كسانى كه در راه خدا كشته شدند، مرده اند! بلكه زنده اند، و نزد پروردگارشان روزى داده مى شوند.
3|170|آنها بخاطر نعمتهايى كه خداونداز فضل خود به ايشان بخشيده است، خوشحالند; و بخاطر كسانى كه هنوز به آنها ملحق نشده اند[= مجاهدان و شهيدان آينده]،  شادمانند; كه نه ترسى بر آنهاست، و نه اندوهى خواهند داشت.
3|171|و از نعمت خدا و فضل او (نسبت به خودشان نيز) مسرورند; و (مى بينند كه) خداوند، پاداش مؤمنان را ضايع نمى كند.
3|172|كسانى كه دعوت خدا و پيامبر را، پس از (آن همه) جراحاتى كه به ايشان رسيد، اجابت كردند; (و به سوى ميدان ديگرى شتافتند;) براى كسانى از آنها، كه نيكى كردند و تقوا پيشه نمودند، پاداش بزرگى است.
3|173|(همان) كسانى كه (بعضى از) مردم، به آنان گفتند: «دشمنان براى (حمله به) شما گرد آمده اند; از آنها بترسيد!» امّا اين سخن، بر ايمانشان افزود; و گفتند: «خدا ما را بس است; و او بهترين حامى ماست.»
3|174|به همين جهت، آنها (از اين ميدان،) با نعمت و فضل پروردگار، بازگشتند; در حالى كه هيچ بدى به آنان نرسيد; و خشنودى خدا را بدست آوردند; و خداوند داراى فضل و بخشش بزرگى است.
3|175|اين فقط شيطان است كه پيروان خود را (با سخنان و شايعات بى اساس،) مى ترساند. از آنها نترسيد; و تنها از (مخالفت) من بترسيد اگر ايمان داريد!
3|176|كسانى كه در راه كفر، شتاب مى كنند، تو را غمگين نسازند! به يقين، آنها هرگز زيانى به خداوند نمى رسانند. و خدا مى خواهد (آنها را به حال خودشان واگذارد; و در نتيجه،) بهره اى براى آنها در آخرت قرار ندهد. و براى آنها مجازات بزرگى است!
3|177|(آرى،) كسانى كه ايمان را دادند و كفر را خريدارى كردند، هرگز به خدا زيانى نمى رسانند; و براى آنها، مجازات دردناكى است!
3|178|آنها كه كافر شدند، (و راه طغيان پيش گرفتند،) گمان نكنند مهلتى كه به آنان مى دهيم، به سودشان است. ما به آنان مهلت مى دهيم فقط براى اين كه بر گناهان خود بيفزايند; و براى آنها، عذاب خواركننده اى (آماده شده) است. 
3|179|ممكن نبود كه خداوند، مؤمنان را به همين گونه كه شما هستيد واگذارد; مگر آن كه ناپاك را از پاك جدا سازد. و ممكن نبود كه خداوند شما را از اسرار غيب، آگاه كند (تا مؤمنان و منافقان را از اين راه بشناسيد); ولى خداوند از ميان پيامبران خود، هر كس را بخواهد برمى گزيند; (و براى رهبرى مردم از غيب آگاهش مى كند) پس به خدا و پيامبران او ايمان بياوريد! و اگر ايمان بياوريد و تقوا پيشه كنيد، پاداش بزرگى براى شماست
3|180|كسانى كه نسبت به آنچه خدا از فضل خويش به آنان داده، بخل مىورزند (و انفاق نمى كنند)، گمان نكنند اين كار به سود آنهاست; بلكه براى آنها شرّ است; بزودى در روز قيامت، آنچه نسبت به آن بخل ورزيدند، همانند طوقى به گردنشان افكنده مى شود. و ميراث آسمانها و زمين، از آن خداست; و خداوند، از آنچه انجام مى دهيد، آگاه است.
3|181|خداوند، سخن آنها [= گروهى از يهود] را كه گفتند: «خدا فقير است، و ما بى نيازيم»، شنيد! بزودى آنچه را گفتند، و(نيز) كشتن پيامبران را به نا حق، خواهيم نوشت; و به آنها خواهيم گفت: «بچشيد عذاب سوزان را!»
3|182|اين بخاطر كارهايى است كه با دست خود از پيش فرستاده ايد و اينكه خداوند، نسبت به بندگان (خود)، هرگز ستم روا نمى دارد.
3|183|(اينها همان) كسانى (هستند) كه گفتند: «خداوند از ما پيمان گرفته كه به هيچ پيامبرى ايمان نياوريم تا (به عنوان معجزه) يك قربانى بياورد، كه آتش (صاعقه) آن را بسوزاند!» بگو:«پيامبرانى پيش از من، براى شما آمدند; و دلايل روشن، و آنچه را گفتيد آوردند; اگر راست مى گوييد چرا آنها را به قتل رسانديد؟!»
3|184|پس اگر (اين بهانه جويان) تو را تكذيب كنند، (چيز تازه اى نيست;) پيامبران پيش از تو (نيز) تكذيب شدند; (پيامبرانى) كه دلايل آشكار، و نوشته هاى متين و محكم، و كتاب روشنى بخش آورده بودند.
3|185|هر انسانى مرگ را مى چشد; و شما پاداش خود را بطور كامل در روز قيامت خواهيد گرفت; و هر كس از آتش (دوزخ) دور شده، و به بهشت وارد شود، نجات يافته و رستگار شده است و زندگى دنيا، چيزى جز مايه فريب نيست.
3|186|به يقين (همه شما) در اموال و جانهاى خود، آزمايش مى شويد! و از كسانى كه پيش از شما به آنها كتاب آسمانى داده شده و از مشركان، سخنان آزاردهنده فراوان خواهيد شنيد. و اگر استقامت كنيد و تقوا پيشه سازيد، (شايسته تر است; زيرا) اين (استقامت و تقوا) از كارهاى مهمّ است
3|187|و (به خاطر بياوريد) هنگامى را كه خدا، از كسانى كه كتاب آسمانى به آنها داده شده، پيمان گرفت كه حتماً آن را براى مردم آشكار سازيد و كتمان نكنيد! ولى آنها، آن را پشت سر افكندند; و به بهاى ناچيزى فروختند; و چه بد متاعى مى خرند؟!
3|188|گمان مبرآنها كه از اعمال (زشت) خود خوشحال مى شوند، و دوست دارند در برابر كار (نيكى) كه انجام نداده اند مورد ستايش قرار گيرند، از عذاب (الهى) بركنارند. (بلكه) براى آنها، عذاب دردناكى است!
3|189|و حكومت و مالكيت آسمانها و زمين، از آن خداست; و خدا بر هر چيزى تواناست.
3|190|به يقين در آفرينش آسمانها و زمين، و آمد و شد شب و روز، نشانه هاى (روشنى) براى خردمندان است.
3|191|(همان) كسانى كه خدا را ايستاده و نشسته، و در حالى كه بر پهلو خوابيده اند، ياد مى كنند; و در اسرار آفرينش آسمانها و زمين مى انديشند; (و مى گويند:) پروردگارا! اينها را بيهوده نيافريده اى; منزّهى تو! ما را از عذاب دوزخ، نگاهدار.
3|192|پروردگارا! هر كه را تو (بخاطر اعمالش،) به آتش افكنى، او را خوار و رسوا ساخته اى; و براى ستمكاران، هيچ ياورى نيست.
3|193|پروردگارا! ما صداى منادى (تو) را شنيديم كه به ايمان دعوت مى كرد كه: «به پروردگار خود، ايمان بياوريد.» و ما ايمان آورديم. پروردگارا! گناهان ما را ببخش; و بديهاى ما را بپوشان; و ما را با نيكان (و در مسير آنها) بميران!
3|194|پروردگارا! آنچه را بوسيله پيامبرانت به ما وعده فرمودى، به ما عطا كن; و ما را در روز رستاخيز، رسوا مگردان; زيرا تو هيچ گاه از وعده خود، تخلّف نمى كنى.
3|195|پروردگارشان، درخواست آنها را پذيرفت; (و فرمود:) من عمل هيچ كسى از شما را، زن باشد يا مرد، ضايع نخواهم كرد; شما از جنس يكديگر (و پيرو يك آيين). لذا كسانى كه در راه خدا هجرت كردند، و از خانه هاى خود بيرون رانده شدند و در راه من آزار ديدند، و جنگ كردند و كشته شدند، به يقين گناهانشان را مى بخشم; و آنها را در باغهاى بهشتى، كه از پاى درختانش نهرها جارى است، وارد مى كنم. اين پاداشى است از طرف خداوند; و بهترين پاداشها نزد خدا است.
3|196|آمد و شد (پيروزمندانه) كافران در شهرها،ت و را نفريبد!
3|197|اين متاع ناچيزى است; و سپس جايگاهشان دوزخ است، و چه بدجايگاهى است!
3|198|ولى كسانى كه (ايمان دارند، و) از (نافرمانى) پرودگارشان مى پرهيزند، براى آنها باغهايى بهشتى است، كه از پاى درختانش نهرها جارى است; جاودانه در آن خواهند بود. اين، (نخستين) پذيرايى است كه از سوى خداوند به آنها مى رسد; و آنچه در نزد خداست، براى نيكان بهتر است!
3|199|و از اهل كتاب، كسانى هستند كه به خدا، و آنچه بر شما نازل شده، و آنچه بر خودشان نازل گرديده، ايمان دارند; در برابر (فرمان) خدا خاضعند; و آيات خدا را به بهاى ناچيزى نمى فروشند. پاداش آنها، نزد پروردگارشان است. خداوند، سريع الحساب است. (تمام اعمال نيك آنها را بسرعت حساب مى كند، و پاداش مى دهد.)
3|200|اى كسانى كه ايمان آورده ايد! (در برابر مشكلات و هوسها،) استقامت كنيد; و در برابر دشمنان، پايدار باشيد و از مرزهاى خود، مراقبت كنيد و از (مخالفت فرمان) خدابپرهيزيد، شايد رستگار شويد!
4|1|اى مردم! از (مخالفت) پروردگارتان بپرهيزيد همان كسى كه (همه) شما را از يك انسان آفريد; و همسر او را (نيز) از جنس او خلق كرد; و از آن دو، مردان و زنان فراوانى (در روى زمين) منتشر ساخت. و از خدايى بپرهيزيد كه هرگاه چيزى از يكديگر مى خواهيد، نام او را مى بريد و (نيز) از (قطع رابطه با) خويشاوندان (پرهيز كنيد) زيرا خداوند، مراقب شماست.
4|2|و اموال يتيمان را (هنگامى كه به حدّ رشد رسيدند) به آنها بدهيد; و اموال بد (خود) را، با اموال خوب (آنها) عوض نكنيد; و اموال آنان را همراه اموال خودتان (با مخلوط كردن يا تبديل نمودن) نخوريد، زيرا اين گناه بزرگى است
4|3|واگر مى ترسيد كه (به هنگام ازدواج بادختران يتيم،) عدالت رارعايت نكنيد، (از ازدواج با آنان، چشم پوشى كنيد و) با زنان (پاك) مورد علاقه خود ازدواج نماييد، دو يا سه يا چهار همسر; واگر مى ترسيد عدالت را (درباره همسران متعدّد) رعايت نكنيد، تنها يك همسر بگيريد، و يا از زنانى كه مالك آنهاييد استفاده كنيد. اين كار، به ترك ظلم و ستم نزديك تر است.
4|4|و مهر زنان را (به طور كامل) بعنوان يك بدهى (يا هديه،) به آنان بپردازيد; (ولى) اگر آنها چيزى از آن را با رضايت خاطر به شما ببخشند، حلال و گوارا مصرف كنيد.
4|5|اموالتان را، كه خداوند وسيله قوام زندگى شما قرار داده، به دست سفيهان نسپاريد; و از منافع آن، به آنها روزى دهيد; و لباس بر آنان بپوشانيد و با آنها سخن شايسته بگوييد.
4|6|و يتيمان را چون به حدّ بلوغ برسند، بيازماييد; اگر در آنها رشد (كافى) يافتيد، اموالشان را به آنها بدهيد. و پيش از آن كه بزرگ شوند، اموالشان را عجولانه و از روى اسراف نخوريد هر كس كه بى نياز است، (از برداشت حق الزحمه) خوددارى كند; و آن كس كه نيازمند است، به طور شايسته (و مطابق زحمتى كه مى كشد،) از آن مصرف كند. و هنگامى كه اموالشان را به آنها باز مى گردانيد، بر آنها شاهد بگيريد; (اگر چه) خداوند براى محاسبه كافى است.
4|7|براى مردان، از آنچه پدر و مادر و خويشاوندان، برجاى مى گذارند، سهمى است; و براى زنان نيز، از آنچه پدر و مادر و خويشاوندان بر جاى مى گذارند، سهمى; خواه آن چيز، كم باشد يا زياد; اين سهمى است تعيين شده و پرداختنى.
4|8|و اگر به هنگام تقسيم (ارث)، خويشاوندان (و طبقه اى كه ارث نمى برند) و يتيمان و مستمندان، حضور داشته باشند، چيزى از آن اموال را به آنها بدهيد; و با آنان بطور شايسته سخن بگوييد.
4|9|كسانى كه اگر فرزندان ناتوانى از خود به يادگار بگذارند (از ستم ديگران) بر آنان مى ترسند، بايد (از ستم درباره يتيمان مردم) بترسند! و از (مخالفت) خدا بپرهيزند،و سخنى استوار بگويند.
4|10|كسانى كه اموال يتيمان را به ظلم و ستم مى خورند، (در حقيقت،) تنها آتش مى خورند; و بزودى در شعله هاى آتش (دوزخ) مى سوزند.
4|11|خداوند درباره فرزندانتان به شما سفارش مى كند كه سهم (ميراث) پسر، به اندازه سهم دو دختر باشد; و اگر فرزندان شما، (دو دختر و) بيش از دو دختر باشند، دو سوم ميراث از آن آنهاست;و اگر يك دختر باشد، نيمى (از ميراث،) از آن اوست. و براى هر يك از پدر و مادر ميت، يك ششم ميراث است، اگر او فرزندى داشته باشد; و اگر فرزندى نداشته باشد، و (تنها) پدر و مادرش از او ارث مى برند، براى مادر او يك سوّم است (و بقيه از آن پدر است); و اگر او برادرانى داشته باشد، مادرش يك ششم مى برد (و پنج ششم باقيمانده، براى پدر است و همه اينها،) بعد از انجام وصيّتى است كه او كرده، و بعد از اداى دين است ـ شما نمى دانيد پدران (و مادران) و فرزندانتان، كدام يك براى شما سودمندترند ـ اين فريضه الهى است; و خداوند، دانا و حكيم است.
4|12|و براى شما، نصف ميراث زنانتان است، اگر آنها فرزندى نداشته باشند; و اگر فرزندى داشته باشند، يك چهارم ميراث آنها از آن شماست; پس از انجام وصيّتى كه به آن سفارش كرده اند، و اداى دين. و براى زنان شما، يك چهارم ميراث شماست، اگر فرزندى نداشته باشيد; و اگر براى شما فرزندى باشد، يك هشتم ميراث شما از آن آنهاست; بعد از انجام وصيّتى كه به آن سفارش كرده ايد، و اداى دين. و اگر (ميت) مرد يا زنى بوده باشد كه خواهر يا برادر از او ارث مى برند; و يك برادر يا يك خواهر دارد، سهم هر كدام،يك ششم است (اگر برادر و خواهر مادرى باشد); و اگر بيش از يك نفر باشند، آنها در يك سوّم شريكند; پس از انجام وصيّتى كه به آن سفارش شده، و اداى دين; به شرط آن كه (از طريق وصيّت و اقرار به دين،) به ورثه ضرر نزند. اين سفارش خداست; و خدا دانا و داراى حلم است.
4|13|اينها مرزهاى الهى است; و هر كس خدا و پيامبرش را اطاعت كند، (و قوانين او را محترم بشمرد،) خداوند وى را در باغهايى بهشتى وارد مى كند كه نهرها از پاى درختانش جارى است; جاودانه در آن خواهند بود; و اين، رستگارى بزرگ است.
4|14|و هر كس در برابر خدا و پيامبرش نا فرمانى كند و از مرزهاى او تجاوز نمايد، خداوند او را در آتشى وارد مى كند كه جاودانه در آن خواهد بود; و براى او مجازات خواركننده اى است.
4|15|و كسانى از زنان شما كه مرتكب زنا شوند، چهار نفر از شما مسلمانان را بعنوان شاهد بر آنها بطلبيد; اگر گواهى دادند، آن زنان را در خانه ها (ى خود) نگاه داريد تا مرگشان فرارسد; يا اين كه خداوند، براى آنها راه نجاتى قرار دهد.
4|16|و از ميان شما، آن مرد و زنى كه (همسر ندارند، و) مرتكب آن كار (زشت) مى شوند، آنها را (با اجراى حد) مجازات كنيد و اگر توبه كنند، و (خود را) اصلاح نمايند، از آنها درگذريد زيرا خداوند، توبه پذير و مهربان است.
4|17|پذيرش توبه از سوى خدا، تنها براى كسانى است كه كار بد را از روى جهالت انجام مى دهند، سپس به زودى توبه مى كنند. خداوند، توبه چنين كسانى را مى پذيرد; و خدا دانا و حكيم است.
4|18|ولى توبه كسانى كه كارهاى بد انجام مى دهند، تا هنگامى كه مرگ يكى از آنها فرا مى رسد مى گويد: «الان توبه كردم.» پذيرفته نيست; و نه كسانى كه در حال كفر از دنيا مى روند; اينها كسانى هستند كه عذاب دردناكى برايشان فراهم كرده ايم 
4|19|اى كسانى كه ايمان آورده ايد! براى شما حلال نيست كه از زنان، از روى اكراه (و ايجاد ناراحتى براى آنها،) ارث ببريد و آنان را تحت فشار قرار ندهيد كه قسمتى از آنچه را (به عنوان مهر) به آنها داده ايد، تملّك كنيد! مگر اين كه آنها عمل زشت آشكارى انجام دهند. و با آنان، بطور شايسته رفتار كنيد. و اگر از آنها، (بجهتى) كراهت داشتيد، (فوراً تصميم به جدايى نگيريد;) چه بسا چيزى خوشايند شما نباشد، و خداوند خير فراوانى در آن قرار مى دهد.
4|20|و اگر تصميم گرفتيد كه همسر ديگرى به جاى همسر خود انتخاب كنيد، و مال فراوانى (بعنوان مهر) به يكى از آنها پرداخته ايد، چيزى از آن را پس نگيريد. آيا براى باز پس گرفتن آن، به تهمت و گناه آشكار متوسّل مى شويد؟!
4|21|و چگونه آن را باز پس مى گيريد، در حالى كه شما با يكديگر آميزش كامل داشته ايد؟! و (از اين گذشته،) آنها (هنگام ازدواج،) از شما پيمان محكمى گرفته اند.
4|22|با زنانى كه پدران شما با آنها ازدواج كرده اند، ازدواج نكنيد; مگر آنچه در گذشته (پيش از نزول اين حكم) انجام شده است; زيرا اين، عملى زشت و تنفّرآور و راه نادرستى است.
4|23|حرام شده است بر شما،مادرانتان، و دختران، و خواهران، و عمه ها، و خاله ها، و دختران برادر، و دختران خواهر شما، و مادرانى كه شما را شير داده اند، و خواهران رضاعى شما، و مادران همسرانتان، و دختران همسرتان كه در دامان شما هستند از همسرانى كه با آنها آميزش جنسى داشته ايد ـ و چنانچه با آنها آميزش نداشته ايد، (دختران آنها) براى شما مانعى ندارد ـ و (همچنين) همسرهاى پسرانتان كه از نسل شما هستند (ـ نه پسرخوانده ها ـ) و (نيز حرام است بر شما) ميان دو خواهر جمع كنيد; مگر آنچه در گذشته واقع شده; چرا كه خداوند، آمرزنده و مهربان است.
4|24|و زنان شوهردار (بر شما حرام است;) مگر آنها را كه (در جنگ با كفار اسير كرده و) مالك شده ايد; (زيرا اسارت آنها در حكم طلاق است;) اينها احكامى است كه خداوند بر شما مقرّر داشته است.امّا زنان ديگر غير از اينها (كه گفته شد)، براى شما حلال است كه با اموال خود، آنان را اختيار كنيد; در حالى كه پاكدامن باشيد و از زنا، خوددارى نماييد. و زنانى را كه متعه [= ازدواج موقت ]مى كنيد، واجب است مهر آنها را بپردازيد. و گناهى بر شما نيست در آنچه بعد از تعيين مهر، با يكديگر توافق كرده ايد. (بعداً مى توانيد با توافق، آن را كم يا زياد كنيد.) خداوند، دانا و حكيم است.
4|25|و هر كس كه توانايى ازدواج با زنان (آزاد) پاكدامن با ايمان را ندارد، مى تواند با زنان پاكدامن از بردگان با ايمانى كه در اختيار داريد ازدواج كند ـ خدا به ايمان شما آگاه تر است; و همگى اعضاى يك پيكريد ـ آنها را با اجازه صاحبان آنان تزويج نماييد، و مهرشان را به طور شايسته به خودشان بدهيد; در حالى كه پاكدامن باشند، (يعنى) نه مرتكب زنا شوند، ونه دوست پنهانى بگيرند. و در صورتى كه «محصنه» باشند (و كسى آنها را مجبور به زنا نكرده باشد) و مرتكب عمل منافى عفّت شوند، نصف مجازات زنان (آزاد) پاكدامن را خواهند داشت. اين (اجازه ازدواج با كنيزان) براى كسانى از شماست كه بترسند (از نظر غريزه جنسى) به زحمت بيفتند; و (با اين حال نيز) خوددارى (از ازدواج با آنان) براى شما بهتر است. و خداوند، آمرزنده و مهربان است.
4|26|خداوند مى خواهد (با اين دستورها راههاى سعادت را) براى شما آشكار سازد، و به سنّتهاى (صحيح) پيشينيان رهبرى كند و توبه شما را بپذيرد. و خداوند دانا و حكيم است.
4|27|خدا مى خواهد توبه شما را بپذيرد (و از آلودگى پاك نمايد); امّا آنها كه پيرو شهواتند، مى خواهند بكلّى منحرف شويد.
4|28|خدا مى خواهد (با احكام مربوط به ازدواج با كنيزان و مانند آن) كار را بر شما سبك (و آسان) كند; زيرا انسان، ضعيف آفريده شده (و در برابر تكاليف سنگين، كم توان) است.
4|29|اى كسانى كه ايمان آورده ايد! اموال يكديگر را در ميان خود بباطل (و از طرق نامشروع) نخوريد; مگر اين كه تجارتى با رضايت طرفين شما انجام گيرد. و خودكشى نكنيد. خداوند نسبت به شما مهربان است.
4|30|و هر كس از روى تجاوز و ستم چنين كند، بزودى او را در آتشى وارد خواهيم ساخت;واين كار براى خدا آسان است.
4|31|اگر از گناهان بزرگى كه از آن نهى مى شويد پرهيز كنيد، گناهان كوچك شما را مى پوشانيم (و مى بخشيم); و شما را در جايگاه با ارزشى وارد مى كنيم.
4|32|(امتيازات و) برتريهايى را كه خداوند براى بعضى از شما بر بعضى ديگر قرار داده آرزو نكنيد. (اين تفاوتهاى طبيعى و حقوقى، براى حفظ نظام زندگى شماست. با اين حال،) مردان به سبب آنچه به دست مى آورند نصيبى دارند، و زنان نيز نصيبى; (و نبايد حقوق هيچ يك پايمال گردد). و از فضل خدا، (براى رفع تنگناها) استمداد جوييد; زيرا خداوند به هر چيز داناست.
4|33|براى هر كس، وارثانى قرار داديم، كه از ميراث پدر و مادر و نزديكان ارث ببرند; و (نيز) كسانى كه با آنها پيمان بسته ايد، نصيبشان را به آنان بپردازيد خداوند بر هر چيز، شاهد و ناظر است.
4|34|مردان، سرپرست و نگهبان زنانند، بخاطر برتريهايى كه خداوند(از نظر نظام اجتماع) براى بعضى نسبت به بعضى ديگر قرار داده است، و بخاطر هزينه هايى كه از اموالشان (در مورد زنان) مى كنند. و زنان شايسته، زنانى هستند كه متواضعند، و در غياب (همسر خود،) اسرار و حقوق او را، در مقابل حقوقى كه خدا براى آنان قرار داده، حفظ مى كنند. و زنانى را كه از سركشى و مخالفتشان بيم داريد، پند و اندرز دهيد; و (اگر مؤثر واقع نشد،) در بستر از آنها دورى نماييد; و (اگر راهى جز شدت عمل نبود) آنها را تنبيه كنيد. اگر از شما پيروى كردند، راهى براى تعدّى بر آنها نجوييد. (بدانيد) خداوند، بلند مرتبه و بزرگ است. (و قدرت او، بالاترين قدرتهاست).
4|35|و اگر از جدايى ميان آن دو (همسر) بيم داشته باشيد، يك داور از خانواده شوهر، و يك داور از خانواده زن انتخاب كنيد (تا به كار آنان رسيدگى كنند).اگر اين دو (داور)، تصميم به اصلاح داشته باشند، خداوند دل هاى آن دو را به هم نزديك مى سازد; زيرا خداوند، دانا و آگاه است (و از نيّات همه، باخبر است).
4|36|و خدا را بپرستيد; و هيچ چيز را همتاى او قرار ندهيد; و به پدر و مادر، نيكى كنيد; همچنين به خويشاوندان و يتيمان و مستمندان، و همسايه نزديك، و همسايه دور، و دوست و همنشين، و واماندگان در سفر، و بردگانى كه مالك آنها هستيد; زيرا خداوند، كسى را كه متكبّر و فخرفروش است، (و از اداى حقوق ديگران سرباز مى زند،) دوست نمى دارد.
4|37|(همان) كسانى كه بخل مىورزند، و مردم را نيز به بخل دعوت مى كنند، و آنچه را كه خداوند از فضل (و رحمت) خود به آنها داده، كتمان مى نمايند. (اين عمل، در حقيقت از كفرشان سرچشمه گرفته;) و ما براى كافران، عذاب خواركننده اى آماده كرده ايم.
4|38|و (همان) كسانى كه اموال خود را براى نشان دادن به مردم (و رياكارى) انفاق مى كنند، و ايمان به خدا و روز بازپسين ندارند; (چرا كه شيطان، رفيق و همنشين آنهاست;) و كسى كه شيطان همنشين او باشد، بد همنشينى انتخاب كرده است. 
4|39|چه زيانى داشت اگر آنها به خدا و روز بازپسين ايمان مى آوردند، و از آنچه خدا به آنان روزى داده، (در راه او) انفاق مى كردند؟! و خداوند از (اعمال و نيّات) آنها آگاه است.
4|40|خداوند (حتّى) به اندازه سنگينى ذرّه اى ستم نمى كند; و اگر كار نيكى باشد، آن را دو چندان (و بيشتر) مى سازد; و از نزد خود، پاداش عظيمى (به آنها) مى دهد.
4|41|حال آنها چگونه است هنگامى كه از هر امّتى، شاهد و گواهى (بر اعمالشان) مى آوريم، و تو را نيز بر آنان گواه خواهيم آورد؟!
4|42|در آن روز، آنها كه كافر شدند و با پيامبر به مخالفت برخاستند، آرزو مى كنند (خاك بودند، و) با زمين يكسان مى شدند. و (در آن روز،) نمى توانند سخنى را از خدا پنهان كنند.
4|43|اى كسانى كه ايمان آورده ايد! در حال مستى به نماز (و جماعت در مسجد) نزديك نشويد، تا بدانيد چه مى گوييد; و همچنين در حالى كه جُنُب هستيد ـ مگر در حال عبور (از مسجد) ـ تا غسل كنيد. و اگر بيماريد، يا مسافر، و يا يكى از شما از محل پستى آمده (و قضاى حاجت كرده)، و يا با زنان آميزش جنسى داشته ايد، و در اين حال، آب (براى وضو يا غسل) نيافتيد، بر زمين پاكى تيمّم كنيد; (به اين طريق كه) صورتها و دستهايتان را با آن مسح نماييد. خداوند، بخشنده و آمرزنده است.
4|44|آيا نديدى كسانى را كه بهره اى از كتاب آسمانى به آنها داده شده است، (به جاى اين كه از آن، براى هدايت خود و ديگران استفاده كنند، براى خويش) گمراهى مى خرند، و مى خواهند شما نيز گمراه شويد؟!
4|45|خدا دشمنان شما را بهتر مى شناسد; (و آنها نمى توانند زيانى به شما برسانند.) و كافى است كه خدا ولىّ شما باشد; و كافى است كه خدا ياور شما باشد
4|46|بعضى از يهود، سخنان را از موردش، تحريف مى كنند; و (به جاى اين كه بگويند: «شنيديم و اطاعت كرديم»)، مى گويند: «شنيديم و مخالفت كرديم و (نيز مى گويند:) بشنو كه هرگز نشنوى! (و از روى تمسخر مى گويند:) راعنا [=  ما را تحميق كن.]» تا با زبان خود، حقايق را تحريف كنند و به آيين خدا، طعنه زنند. ولى اگر آنها (به جاى اين همه لجاجت) مى گفتند: «شنيديم و اطاعت كرديم; و سخنان ما را بشنو و به ما مهلت ده (تا حقايق را درك كنيم)»، براى آنان بهتر، و استوارتر بود. ولى خداوند، آنها را به سبب كفرشان، از رحمت خود دور ساخته است; از اين رو جز عدّه كمى ايمان نمى آورند. 
4|47|اى كسانى كه كتاب آسمانى به شما داده شده! به آنچه (بر پيامبر خود) نازل كرديم ـ و هماهنگ با نشانه هايى است كه با شماست ـ ايمان بياوريد، پيش از آن كه صورت (انسانى) گروهى را محو كنيم، سپس به پشت سر بازگردانيم، يا آنها را از رحمت خود دور سازيم، همان گونه كه «اصحاب سبت» [=  گروهى از تبهكاران بنى اسرائيل ]را از رحمت خود دور ساختيم; و فرمان خدا، در هر حال انجام شدنى است.
4|48|خداوند (هرگز) شرك به او را نمى بخشد; و كمتر از آن را براى هر كس بخواهد (و شايسته بداند) مى بخشد. و آن كس كه براى خدا، همتايى قرار دهد، گناه بزرگى مرتكب شده است.
4|49|آيا نديدى كسانى را كه (بى جهت) خودستايى مى كنند؟! ولى خدا هر كس را بخواهد (و شايسته بداند)، ستايش مى كند; و كمترين ستمى به آنها نخواهد شد.
4|50|ببين چگونه بر خدا دروغ مى بندند! و همين گناه (بزرگ و) آشكار، (براى مجازات آنان) كافى است.
4|51|آيا نديدى كسانى را كه بهره اى از كتاب آسمانى به آنان داده شده، (با اين حال،) به «جبت» و «طاغوت» [= بت و بت پرستان ]ايمان مى آورند، و درباره كافران مى گويند: «آنها، از كسانى كه ايمان آورده اند، به راه هدايت نزديك ترند»؟!
4|52|آنها كسانى هستند كه خداوند، ايشان را از رحمت خود، دور ساخته است; و هر كس را خدا از رحمتش دور سازد، هرگز ياورى براى او نخواهى يافت.
4|53|آيا آنها [=  يهود ]سهمى در حكومت دارند (كه بخواهند چنين داورى كنند)؟! در حالى كه اگر چنين بود كمترين حقى را به مردم نمى دادند.
4|54|يا اين كه نسبت به مردم [= پيامبرو خاندانش]، بر آنچه خدا از فضلش به آنان بخشيده، حسد مى ورزند؟! ما به خاندان ابراهيم، (كه يهود از آنها هستند نيز،) كتاب و حكمت داديم; و حكومت عظيمى در اختيار آنها [= پيامبران بنى اسرائيل ] قرار داديم.
4|55|ولى جمعى از آنها به آن ايمان آوردند; و جمعى راه (مردم) را بر آن بستند. و شعله (سوزان) آتش دوزخ، (براى آنها) كافى است!
4|56|كسانى كه به آيات ما كافر شدند،بزودى آنها را در آتشى وارد مى كنيم كه هر گاه پوستهاى تن آنها (در آن) بسوزد، پوستهاى ديگرى به جاى آن براى آنها قرار مى دهيم، تا كيفر (الهى) را بچشند. خداوند، توانا و حكيم است (و روى حساب، كيفر مى دهد).
4|57|و كسانى كه ايمان آوردند و كارهاى شايسته انجام دادند، بزودى آنها را در باغهاى بهشتى وارد مى كنيم كه نهرها از پاى درختانش جارى است; جاودانه در آن خواهند ماند; و در آنجا همسرانى پاكيزه براى آنها خواهد بود; و آنان را در سايه اى گسترده (و فرح بخش) وارد مى كنيم.
4|58|خداوند به شما فرمان مى دهد كه امانتها را به صاحبانش بدهيد; و هنگامى كه ميان مردم داورى مى كنيد، به عدالت داورى كنيد. خداوند، اندرزهاى خوبى به شما مى دهد. خداوند، شنوا و بيناست.
4|59|اى كسانى كه ايمان آورده ايد! اطاعت كنيد خدا را! و اطاعت كنيد پيامبر (خدا) و پيشوايان (معصوم) خود را. و هر گاه در امرى نزاع داشتيد، آن را به خداو پيامبر باز گردانيد (و از آنها داورى بطلبيد) اگر به خدا و روز رستاخيز ايمان داريد. اين (كار براى شما) بهتر، و عاقبت و پايانش نيكوتر است.
4|60|آيا نديدى كسانى را كه گمان مى كنند به آنچه (از كتابهاى آسمانى كه) بر تو و پيش از تو نازل شده، ايمان آورده اند، در حالى كه مى خواهند براى داورى نزد طاغوت و حكّام باطل بروند؟!با اين كه به آنها دستور داده شده كه به طاغوت كافر شوند. امّا شيطان مى خواهد آنان را در گمراهى دورى بيفكند.
4|61|و هنگامى كه به آنها گفته شود: «به سوى آنچه خداوند نازل كرده، و به سوى پيامبر بياييد»، منافقان را مى بينى كه از (قبول دعوت) تو، به شدّت اعراض مى كنند.
4|62|پس چگونه وقتى به خاطر اعمالى كه در گذشته انجام دادند، گرفتار مصيبتى مى شوند، سپس به سراغ تو مى آيند، به خدا سوگند ياد مى كنند كه منظور ما (از بردن داورى نزد ديگران)، جز نيكى كردن و توافق (ميان طرفين نزاع،) نبوده است؟!
4|63|آنها كسانى هستند كه خدا، آنچه را در دل دارند، مى داند. از (مجازات) آنان صرف نظر كن; و آنها را اندرز ده; و با بيانى رسا، (نتايج اعمالشان را) به آنها گوشزد نما. 
4|64|ما هيچ پيامبرى را نفرستاديم مگر براى اين كه به فرمان خدا، از وى اطاعت شود. و اگر اين مخالفان، هنگامى كه به خود ستم مى كردند (و فرمانهاى خدا را زيرپا مى گذاردند)، به نزد تو مى آمدند، و از خدا طلب آمرزش مى كردند، و پيامبر هم براى آنها استغفار مى كرد، خدا را توبه پذير و مهربان مى يافتند.
4|65|به پروردگارت سوگند كه آنها ايمان نخواهند آورد، مگر اين كه در اختلافات خود، تو را به داورى طلبند; و سپس از داورى تو، در دل خود احساس ناراحتى نكنند; و كاملاً تسليم باشند.
4|66|اگر (همانند بعضى از امّتهاى پيشين،) به آنان دستور مى داديم: «خود را [= يكديگر را] به قتل برسانيد»، و يا: «از خانه ها (و سرزمين) خود، بيرون رويد»، تنها عدّه كمى از آنها به آن عمل مى كردند. و اگر اندرزهايى را كه به آنان داده مى شد انجام مى دادند، براى آنها بهتر بود; و موجب تقويت (ايمان) آنها مى شد.
4|67|و در اين صورت، پاداش بزرگى از نزد خود به آنها مى داديم.
4|68|و به يقين آنان را به راه راست، هدايت مى كرديم. 
4|69|و كسانى كه خدا و پيامبر را اطاعت كنند، (در روز رستاخيز،) همنشين كسانى خواهند بود كه خدا، نعمت خود را بر آنان تمام كرده; از پيامبران و صدّيقان و شهدا و صالحان; و آنها همنشين خوبى هستند.
4|70|اين موهبتى از ناحيه خداست. و كافى است كه او، (از حال بندگان، و نيّات و اعمالشان) آگاه است
4|71|اى كسانى كه ايمان آورده ايد! آمادگى خود را (در برابر دشمن) حفظ كنيد; و در گروه هاى متعدّد، يا به صورت يك گروه، (طبق شرايط موجود، به سوى دشمن) حركت نماييد.
4|72|در ميان شما، كسانى (از منافقان) هستند، كه ديگران را به سستى مى كشانند; اگر مصيبتى به شما برسد، مى گويند: «خدا به ما نعمت داد كه با آنها [= مجاهدان] شاهد (آن مصيبت) نبوديم.»
4|73|و اگر غنيمتى از جانب خدا به شما برسد، درست مثل اين كه هرگز ميان شما و آنها دوستى و مودّتى نبوده، مى گويند: «اى كاش ما هم با آنها بوديم، و به رستگارى (و پيروزى) بزرگى مى رسيديم!»
4|74|كسانى كه زندگى دنيا را به آخرت فروخته اند، بايد در راه خدا پيكار كنند. و هر كس كه در راه خدا پيكار كند، و كشته شود يا پيروز گردد، به زودى پاداش بزرگى به او خواهيم داد.
4|75|چرا در راه خدا، و (براى رهايى) مردان و زنان و كودكانى كه (به دست ستمگران) تضعيف شده اند، پيكار نمى كنيد؟! همان افراد (ستمديده اى) كه مى گويند: «پروردگارا! ما را از اين شهر (مكّه)، كه اهلش ستمگرند، بيرون ببر (و رهايى ببخش); و از سوى خود، براى ما سرپرستى قرار ده; و از جانب خود، يار و ياورى براى ما مقرر فرما»
4|76|كسانى كه ايمان دارند، در راه خدا پيكار مى كنند; و آنها كه كافرند، در راه طاغوت [= بت و افراد طغيانگر.] پس شما با ياران شيطان، پيكار كنيد; (و از آنها نهراسيد;) زيرا كه نقشه شيطان، (همانند قدرتش) ضعيف است.
4|77|آيا نديدى كسانى را كه (در مكّه) به آنها گفته شد: «(فعلاً) دست از جهاد برداريد; و نماز را برپا كنيد; و زكات را بپردازيد;» (امّا آنها از اين دستور ناراحت بودند)، ولى هنگامى كه (در مدينه) فرمان جهاد به آنها داده شد، جمعى از آنان، از مردم مى ترسيدند، همان گونه كه از خدا مى ترسند، بلكه بيشتر. و گفتند: «پروردگارا! چرا جهاد را بر ما مقرّر داشتى؟! چرا اين فرمان را تا زمان نزديكى تأخير نينداختى؟!» به آنها بگو: «سرمايه زندگى دنيا، ناچيزاست; و آخرت، براى كسى كه پرهيزگار باشد، بهتر است. و كمترين ستمى به شما نخواهد شد.»
4|78|هر جا باشيد، مرگ شما را درمى يابد; هر چند در برجهاى محكم باشيد; و اگربه آنها [= منافقان ] نيكى (و پيروزى) برسد، مى گويند: «اين، از ناحيه خداست.» و اگر به آنها بدى (و شكستى) برسد، مى گويند: «اين، از ناحيه توست.» بگو: «همه از ناحيه خداست.» پس چرا اين گروه حاضر نيستند سخنى را درك كنند؟!
4|79|(آرى،) آنچه از نيكى به تو مى رسد،از طرف خداست; و آنچه از بدى به تو مى رسد، از سوى خود توست. و ما تو را رسول براى مردم فرستاديم; و كافى است كه خدا گواه (بر اين امر) باشد.
4|80|كسى كه از پيامبر اطاعت كند، خدا را اطاعت كرده; و هر كس كه سرباز زند، تو را نگهبان (و مراقب) او نفرستاديم (و در برابر او، مسئول نيستى).
4|81|(آنها در حضور تو) مى گويند: «فرمانبرداريم»; امّا هنگامى كه از نزد تو بيرون مى روند، جمعى از آنان بر خلاف گفته هاى تو، جلسات شبانه تشكيل مى دهند; آنچه را در اين جلسات مى گويند، خداوند مى نويسد. اعتنايى به آنها نكن; (و از نقشه هاى آنان وحشت نداشته باش;) و بر خدا توكّل كن; كافى است كه او يار و مدافع تو باشد 
4|82|آيا درباره قرآن نمى انديشند؟! در حالى كه اگر از سوى غير خدا بود، اختلاف فراوانى در آن مى يافتند.
4|83|و هنگامى كه خبرى اميد بخش يا نگران كننده به آنها برسد، (بدون تحقيق،) آن را شايع مى سازند; در حالى كه اگر آن را به پيامبر و پيشوايانشان باز گردانند، كسانى كه قدرت تشخيص كافى دارند، از ريشه هاى مسائل آگاه خواهند شد. (و به آنها اطلاع خواهند داد) و اگر فضل و رحمت خدا بر شما نبود، همگى، جز عدّه كمى، از شيطان پيروى مى كرديد (و گمراه مى شديد). 
4|84|در راه خدا پيكار كن، تنها مسؤول انجام وظيفه خود هستى. و مؤمنان را (بر اين كار،) تشويق نما; اميد است خداوند از قدرت كافران جلوگيرى كند (حتى اگر تنها خودت به ميدان بروى). و خداوند قدرتش بيشتر، و مجازاتش دردناك تر است.
4|85|كسى كه شفاعت [= تشويق و كمك] براى كار نيكى كند، سهمى از آن براى او خواهد بود; و كسى كه شفاعت براى كار بدى كند، سهمى از آن خواهد داشت. و خداوند، حساب هر چيز را نگه مى دارد.
4|86|هر گاه به شما تحيتى گويند، پاسخ آن را بهتر از آن بدهيد; يا (لااقل) به همان گونه پاسخ گوييد. خداوند حساب همه چيز را دارد.
4|87|معبودى جز خداوند نيست; و به يقين، همه شما را در روز رستاخيز ـ كه شكّى در آن نيست ـ جمع مى كند و كيست كه از خداوند،راستگوتر باشد؟!
4|88|چرا درباره منافقين دو دسته شده ايد؟! (بعضى جنگ با آنها را ممنوع و بعضى مجاز مى دانيد.) در حالى كه خداوند بخاطر اعمالشان، (افكار) آنها را كاملاً وارونه كرده است. آيا شما مى خواهيد كسانى را كه خداوند (بر اثر اعمال زشتشان) گمراه كرده، هدايت كنيد؟! در حالى كه هر كس را خداوند گمراه كند، هرگز راهى براى (هدايت) او نخواهى يافت.
4|89|آنان آرزو مى كنند كه شما هم مانند ايشان كافر شويد، و همانند يكديگر باشيد. بنابراين، از آنها دوستانى انتخاب نكنيد، مگر اين كه (توبه كنند، و) در راه خدا هجرت نمايند. اگر از اين كار سر باز زنند،(و به اقدام بر ضدّ شما ادامه دهند،)هرجا آنهارا يافتيد، اسيركنيد; و (در صورت احساس خطر) به قتل برسانيد. و ازميان آنها، هيچ دوست و ياورى اختيار نكنيد.
4|90|مگر آنها كه با همپيمانان شما، پيمان بسته اند; يا آنها كه به سوى شما مى آيند، و از پيكار با شما، يا پيكار با قوم خود به تنگ آمده اند; (نه سر جنگ با شما دارند، و نه توان مبارزه با قوم خود.) و اگر خداوند بخواهد، آنان را بر شما مسلّط مى كند تا با شما پيكار كنند.پس اگر از شما كناره گيرى كرده و با شما پيكار ننمودند، (بلكه) پيشنهاد صلح كردند، خداوند براى شما راهى براى تعرض بر آنان قرار نداده است. 
4|91|بزودى گروه ديگرى را مى يابيد كه مى خواهند هم از ناحيه شما در امان باشند، و هم از ناحيه قوم خودشان (كه مشركند; ولى) هر زمان آنان را به سوى فتنه (و بت پرستى) فرا خوانند، با سر در آن فرو مى روند. اگر از درگيرى با شما كنار نرفتند و پيشنهاد صلح نكردند و دست از شما نكشيدند، آنها را هر جا يافتيد اسير كنيد و (در صورت احساس خطر) به قتل برسانيد. آنها كسانى هستند كه ما براى شما، تسلّط آشكارى نسبت به آنان قرار داده ايم.
4|92|هيچ فرد باايمانى مجاز نيست كه مؤمنى را به قتل برساند، مگر اين كه (اين كار) از روى خطا و اشتباه باشد; و اگر كسى مؤمنى را از روى خطا به قتل رساند، بايد يك برده مؤمن را آزاد كند و خونبهايى به كسان او بپردازد; مگر اين كه آنها خونبها را ببخشند. و اگر مقتول، از گروهى باشد كه دشمن شما هستند (و كافرند)، ولى مقتول با ايمان بوده، (تنها) بايد يك برده مؤمن را آزاد كند (و پرداختن خونبها به كافران لازم نيست). و اگر از گروهى باشد كه ميان شما و آنها پيمانى برقرار است، بايد خونبهاى او را به كسان او بپردازد، و يك برده مؤمن (نيز) آزاد كند. و آن كس كه نمى تواند (برده آزاد كند) بايد دو ماه پى در پى روزه بگيرد. اين، (يك نوع تخفيف، و) توبه الهى است. و خداوند، دانا و حكيم است.
4|93|و هر كس، فرد با ايمانى را از روى عمد به قتل برساند، مجازات او دوزخ است; در حالى كه جاودانه در آن خواهد بود; و خداوند بر او غضب مى كند; و او را از رحمتش دور مى سازد; و مجازات بزرگى براى او آماده ساخته است.
4|94|اى كسانى كه ايمان آورده ايد! هنگامى كه در راه خدا (و براى جهاد) سفر مى كنيد، تحقيق كنيد; و بخاطر اين كه متاع ناپايدار دنيا (و غنايمى) به دست آوريد، به كسى كه اظهار صلح و اسلام مى كند نگوييد: «مسلمان نيستى»; زيرا غنيمتهاى فراوانى (براى شما) نزد خداست. شما قبلاً چنين بوديد;و خداوند بر شما منّت نهاد (و هدايت شديد). پس، (به شكرانه اين نعمت بزرگ،) تحقيق كنيد. خداوند به آنچه انجام مى دهيد آگاه است.
4|95|(هرگز) افراد باايمانى كه بدون بيمارى و ناراحتى، از جهاد خوددارى مى كنند، با مجاهدانى كه در راه خدا با مال و جان خود جهاد كردند، يكسان نيستند. خداوند، مجاهدانى را كه با مال و جان خود جهاد نمودند، بر كسانى كه از جهاد خوددارى كرده اند مقام برترى بخشيده; و به هر يك (از اين دو گروه به نسبت اعمال نيكشان،) خداوند وعده پاداش نيك داده; و مجاهدان را بر كسانى كه از جهاد خوددارى كرده اند، با پاداش مهمّى برترى بخشيده است.
4|96|درجات (والا) و آمرزش و رحمت از ناحيه خود (نصيب آنان مى كند); و (اگر لغزش هايى داشته اند،) خداوند آمرزنده و مهربان است. 
4|97|كسانى كه فرشتگان (قبض روح)، جان آنها را گرفتند در حالى كه به خويشتن ستم كرده بودند، به آنها گفتند: «شما در چه حالى بوديد؟» گفتند: «ما در سرزمين خود، تحت فشار و مستضعف بوديم.» آنها [= فرشتگان] گفتند: «مگر زمين خدا، پهناور نبود كه مهاجرت كنيد؟!» آنها (عذرى نداشتند، و) جايگاهشان دوزخ است، و فرجام بدى دارند
4|98|جز آن دسته از مردان و زنان و كودكانى كه براستى تحت فشار قرار گرفته اند; نه توان چاره جويى دارند، و نه راهى (براى نجات از آن محيط آلوده) مى يابند.
4|99|اميد است خداوند، آنها را مورد عفو قرار دهد; و خداوند، بخشنده و آمرزنده است.
4|100|و هر كس كه در راه خدا هجرت كند، مناطق امن فراوان و امكانات وسيعى در زمين مى يابد. و هركس از خانه خود بعنوان مهاجرت به سوى خدا و پيامبر او، خارج شود، سپس مرگش فرارسد، پاداش او بر خداست; و خداوند، آمرزنده و مهربان است.
4|101|هنگامى كه سفر مى كنيد، گناهى بر شما نيست كه نماز را كوتاه كنيد در صورتى كه از فتنه (و خطر) كافران بترسيد; زيرا كافران، دشمن آشكارى براى شما هستند.
4|102|و هنگامى كه در ميان آنها باشى، و (در كنار ميدان جنگ) براى آنها نماز را برپا كنى، بايد دسته اى از آنها با تو (به نماز) برخيزند، و سلاحهايشان را (با خود) برگيرند; و هنگامى كه سجده كردند (و نماز را به پايان رساندند)، بايد در پشت سر شما قرار گيرند (و به ميدان بازگردند) و آن دسته ديگركه نماز نخوانده اند (و مشغول پيكار بوده اند)، بيايند و با تو نماز بخوانند; آنها بايد وسايل دفاعى و سلاحهايشان را (در حال نماز با خود) برگيرند; (زيرا) كافران آرزو دارند كه شما از سلاحها و وسايل خود غافل شويد تا يكباره به شما هجوم آورند. و اگر از باران ناراحتيد، و يا بيمار (و مجروح) هستيد، گناهى بر شما نيست كه سلاحهاى خود را بر زمين بگذاريد; ولى وسايل دفاعى (مانند زره و خُود) را برگيريد. خداوند، عذاب خواركننده اى براى كافران فراهم ساخته است.
4|103|و هنگامى كه نماز را به پايان رسانديد، خدا را ياد كنيد; ايستاده، و نشسته، و در حالى كه به پهلو خوابيده ايد. و هرگاه آرامش يافتيد (و حالت ترس زايل گشت)، نماز را (بطور معمول) بر پا داريد، زيرا نماز، براى مؤمنان وظيفه اى است ثابت و داراى اوقات معين.
4|104|و در تعقيب دشمن، (هيچ گاه) سست نشويد; (زيرا) اگر شما درد و رنج مى بينيد، آنها نيز همانند شما درد و رنج مى بينند; در حالى كه شما اميدى از خدا (براى پاداش) داريد كه آنها ندارند; و خداوند، دانا و حكيم است.
4|105|ما اين كتاب را بحق بر تو نازل كرديم; تا به آنچه خداوند به تو آموخته، در ميان مردم قضاوت كنى; و از كسانى مباش كه از خائنان حمايت نمايى.
4|106|و از خداوند، طلب آمرزش نما، كه خداوند، آمرزنده و مهربان است.
4|107|و از آنها كه به خود خيانت كردند، دفاع مكن; زيرا خداوند، افراد خيانت پيشه گنهكار را دوست ندارد.
4|108|(آنها زشتكارى خود را) از مردم پنهان مى دارند; امّا از خدا پنهان نمى دارند; و هنگامى كه در مجالس شبانه، سخنانى كه خدا راضى نبود مى گفتند، خدا با آنها بود; خدا به آنچه انجام مى دهند،احاطه دارد.
4|109|آرى، شما كسانى هستيد كه در زندگى اين جهان، از آنان دفاع كرديد; امّا كيست كه در برابر خداوند، در روز رستاخيز از آنها دفاع كند؟! يا چه كسى است كه حامى آنها باشد؟!
4|110|هر كس كار بدى انجام دهد يا به خود ستم كند، سپس از خداوند طلب آمرزش نمايد، خدا را آمرزنده و مهربان خواهد يافت.
4|111|و هر كس گناهى مرتكب شود، به خود زيان رسانده; خداوند، دانا و حكيم است.
4|112|وكسى كه خطا يا گناهى مرتكب شود، سپس بى گناهى را به آن متهم سازد، بار بهتان و گناه آشكارى را بر دوش گرفته است.
4|113|اگر فضل و رحمت خدا شامل حال تو نبود، گروهى از آنان تصميم داشتند تو را گمراه كنند; امّا جز خودشان را گمراه نمى كنند; وهيچ گونه زيانى به تو نمى رسانند. خداوند، كتاب و حكمت را بر تو نازل كرد; و آنچه را نمى دانستى، به تو آموخت; و فضل خدا بر تو (همواره) بزرگ بوده است.
4|114|بسيارى از سخنان درگوشى (و جلسات محرمانه) آنها، خير و سودى ندارد; مگر كسى كه (از اين راه،) دعوت به كمك كردن به ديگران، يا كار نيك، يا اصلاح در ميان مردم كند; و هر كس براى به دست آوردن خشنودى خداوند چنين كند، به زودى پاداش بزرگى به او خواهيم داد.
4|115|هر كس كه بعد از آشكار شدن هدايت براى او، با پيامبر مخالفت كند، و از راهى جز راه مؤمنان پيروى نمايد، ما او را به همان سو كه مى رود مى بريم; و به دوزخ داخل مى كنيم; و چه بد فرجامى است. 
4|116|خداوند، شرك به او را نمى آمرزد; (ولى) كمتر از آن را براى هر كس بخواهد (و شايسته ببيند) مى آمرزد. و هر كس براى خدا همتايى قرار دهد، در گمراهى دورى افتاده است.
4|117|آنچه آنها غير از خدا مى خوانند، تنها بتهايى است بى روح و بى اثر يا شيطانى سركش و ويرانگر.
4|118|(همان شيطانى كه) خدا او را از رحمت خويش دور ساخت و او گفت: «از بندگان تو، سهم معيّنى خواهم گرفت. 
4|119|و آنها را گمراه مى كنم; و به آرزوها سرگرم مى سازم; و به آنان دستور مى دهم كه (اعمال خرافى انجام دهند، و) گوش چهار پايان را بشكافند، و آفرينش (پاك) خدايى را تغيير دهند; (و فطرت توحيد را به شرك بيالايند.)» و هر كس، شيطان را به جاى خدا ولىّ خود برگزيند،زيان آشكارى كرده است.
4|120|شيطان به آنها وعده ها (ى دروغين) مى دهد; و به آرزوها، سرگرم مى سازد; در حالى كه جز فريب و نيرنگ، به آنها وعده نمى دهد.
4|121|آنها [= پيروان شيطان] جايگاهشان جهنّم است; و هيچ راه فرارى از آن ندارند.
4|122|و كسانى كه ايمان آورده اند و كارهاى شايسته انجام داده اند، بزودى آنان را در باغهاى بهشتى وارد مى كنيم كه نهرها از پاى درختانش جارى است; جاودانه در آن خواهند بود. خداوند وعده حقى داده است و كيست كه در گفتار و وعده هايش، از خدا راستگوتر باشد؟!
4|123|(پاداش هاى الهى) به آرزوهاى شما و آرزوهاى اهل كتاب نيست; هر كس عمل بدى انجام دهد، مطابق آن كيفر داده مى شود; وكسى را جز خدا، ولىَّ و ياور خود نخواهد يافت.
4|124|و كسانى كه كار شايسته اى انجام دهند، خواه مرد باشند يا زن، در حالى كه ايمان داشته باشند، چنين كسانى داخل بهشت مى شوند; و كمترين ستمى به آنها نخواهد شد.
4|125|دين و آيين چه كسى بهتر از آن كس است كه خود را تسليم خدا كند، و نيكوكار باشد، و از آيين ابراهيم كه ايمانى خالص و پاك داشت پيروى كند؟! و خدا ابراهيم را به دوستى انتخاب كرد.
4|126|آنچه در آسمانها و زمين است، از آن خداست; و خداوند به هر چيزى احاطه دارد.
4|127|از تو درباره (حكم و حقوق) زنان سؤال مى كنند; بگو: «خداوند درباره آنان به شما پاسخ مى دهد و آنچه در قرآن درباره زنان يتيمى كه حقوقشان را به آنها نمى دهيد و مى خواهيد با آنها ازدواج كنيد، و نيز آنچه درباره كودكان صغير و ناتوان براى شما بيان شده است، (بخشى از سفارشهاى خدا در اين زمينه است; و به شما سفارش مى كند كه) با يتيمان به عدالت رفتار كنيد. و هر كار نيكى انجام مى دهيد، خداوند از آن آگاه است (و به شما پاداش شايسته مى دهد)».
4|128|و اگر زنى، از سركشى و ناسازگارى يا بى اعتنايى شوهرش، بيم داشته باشد، مانعى ندارد با هم به گونه اى صلح كنند (و از پاره اى از حقوق خود، بخاطر صلح، صرف نظر نمايند.) و صلح، بهتر است; اگر چه (بسيارى از) مردم (طبق هواى نفسشان، در اين گونه موارد) بخل مىورزند. و گذشت ندارند و اگر نيكى (و گذشت) كنيد و پرهيزگارى پيشه سازيد، خداوند به آنچه انجام مى دهيد، آگاه است (و پاداش شايسته به شما خواهد داد).
4|129|شما هرگز نمى توانيد (از نظر محبّت قلبى) در ميان زنان خود، عدالت برقرار كنيد، هر چند كوشش نماييد; ولى تمايل خود را بكلّى متوجّه يك طرف نسازيد كه ديگرى را بصورت زنى بلا تكليف در آوريد. و اگر راه صلاح و پرهيزگارى پيش گيريد، خداوند آمرزنده و مهربان است.
4|130|و اگر (راهى براى اصلاح در ميان خود نيابند، و) از هم جدا شوند، خداوند هر كدام از آنها را با گشايش و فضل خويش، بى نياز مى كند; و خداوند، داراى فضل و احسان گسترده، و حكيم است.
4|131|آنچه در آسمانها و آنچه در زمين است،ازآن خداست.وما به كسانى كه پيش از شما، كتاب آسمانى به آنها داده شده بود، و نيز به شما سفارش كرديم، كه از (نافرمانى) خدا بپرهيزيد. و اگر كافر شويد، (به خدا زيانى نمى رسد) ;زيرا آنچه در آسمانها و آنچه در زمين است براى خداست; و خداوند، بى نياز و ستوده است.
4|132|آنچه در آسمانها و زمين است از آن خداست; و كافى است كه خدا، حافظ و نگاهبان (شما) باشد.
4|133|اى مردم! اگر او بخواهد، شما را (از ميان) مى برد و افراد ديگرى را (به جاى شما) مى آورد; و خداوند، بر اين كار تواناست.
4|134|كسانى كه پاداش دنيوى بخواهند، (و از پاداش اخروى غافل باشند، در اشتباهند; زيرا) پاداش دنيا و آخرت نزد خداست; و خداوند، شنوا و بيناست.
4|135|اى كسانى كه ايمان آورده ايد! همواره و هميشه قيام به عدالت كنيد. براى خدا گواهى دهيد، اگر چه به زيان شما، يا پدر و مادر و نزديكانتان بوده باشد! (چرا كه) اگر او [= كسى كه گواهى شما به زيان اوست] غنى يا فقير باشد، خداوند سزاوارتر است كه از آنان حمايت كند. بنابراين، از هوا و هوس پيروى نكنيد; كه منحرف خواهيد شد. و اگر حق را تحريف كنيد، و يا از اظهار آن، اعراض نماييد، خداوند به آنچه انجام مى دهيد، آگاه است
4|136|اى كسانى كه ايمان آورده ايد! به خدا و پيامبرش، و كتابى كه بر او نازل كرده، و كتب آسمانى كه پيش از آن فرستاده است، ايمان (واقعى) بياوريد. كسى كه خدا و فرشتگان او و كتابها و پيامبرانش و روز واپسين را انكار كند، در گمراهى دورى افتاده است.
4|137|كسانى كه ايمان آوردند، سپس كافر شدند، و باز هم ايمان آوردند، و ديگر بار كافر شدند، سپس بر كفر خود افزودند، خدا هرگز آنها را نخواهد بخشيد، و آنها را به راه (راست) هدايت نخواهد كرد.
4|138|به منافقان بشارت ده كه مجازات دردناكى در انتظار آنهاست!
4|139|(همان) كسانى كه كافران را به جاى مؤمنان، دوست خود انتخاب مى كنند. آيا عزّت و سربلندى را نزد آنان مى جويند با اين كه همه عزّتها از آن خداست؟!
4|140|و (خداوند اين حكم را) در كتابش بر شما نازل كرده كه هر گاه بشنويد افرادى آيات خدا را انكار و استهزا مى كنند، با آنها ننشينيد تا به سخن ديگرى بپردازند; وگرنه، شما هم مثل آنان خواهيد بود. خداوند، همه منافقان و كافران را در دوزخ جمع مى كند.
4|141|(منافقان) كسانى (هستند) كه پيوسته انتظار مى كشند و اگر فتح و پيروزى از سوى خدا نصيب شما گردد، مى گويند: «مگر ما با شما نبوديم؟ (پس ما نيز در افتخارات و غنايم شريكيم.)» و اگربهره اى نصيب كافران گردد، به آنان مى گويند: «مگر ما شما را به مبارزه و تسليم نشدن در برابر مؤمنان، تشويق نمى كرديم؟! (پس با شما شريك خواهيم بود.)» خداوند در روز رستاخيز، ميان شما داورى مى كند; و خداوند هرگز راهى براى تسلّط كافران بر مؤمنان قرار نداده است.
4|142|منافقان (به گمان خود) مى خواهند خدا را فريب دهند; در حالى كه او آنها را فريب مى دهد; و هنگامى كه به نماز بر مى خيزند، با كسالت برمى خيزند; ودر برابر مردم ريا مى كنند; و خدا را جز اندكى ياد نمى نمايند.
4|143|آنها افراد بى هدفى هستند كه نه سوى اينها هستند، و نه سوى آنها. (در واقع، نه در صف مؤمنان قرار دارند، و نه در صف كافران.) و هر كس را خداوند گمراه كند، راهى براى (نجات) او نخواهى يافت.
4|144|اى كسانى كه ايمان آورده ايد!، كافران را به جاى مؤمنان، ولىّ و تكيه گاه خود انتخاب نكنيد. آيا مى خواهيد (با اين عمل،) دليل آشكارى بر ضدّ خود در پيشگاه خدا قرار دهيد؟!
4|145|منافقان در پايين ترين دركات (و طبقات) دوزخ قرار دارند; و هرگز ياورى براى آنها نخواهى يافت. (بنابراين، از طرح دوستى با دشمنان خدا، كه نشانه نفاق است، بپرهيزيد.)
4|146|مگر كسانى كه توبه كنند، و اصلاح (و جبران) نمايند و به خدا تمسك جويند، و دين خود را براى خدا خالص كنند; آنها با مؤمنان خواهند بود; و خداوند به افراد با ايمان، پاداش عظيمى خواهد داد.
4|147|اگر شكرگزارى كنيد وايمان آوريد چگونه ممكن است خداوند شما را مجازات كند؟! خداوند (در برابر اعمال شما) قدردان و (از آن) آگاه است.
4|148|خداوند دوست ندارد كسى با سخنان خود، بديها (ى ديگران) را اظهار كند; مگر آن كس كه مورد ستم واقع شده باشد. خداوند، شنوا و داناست.
4|149|اگر نيكيها را آشكار يا پنهان سازيد، و از بديها گذشت نماييد، خداوند آمرزنده و تواناست (و با اين كه قادر بر مجازات است، عفو و گذشت مى كند).
4|150|كسانى كه به خدا و پيامبران او كفر مىورزند، و مى خواهند ميان خدا و پيامبرانش جدايى بيفكنند، و مى گويند: «به بعضى ايمان مى آوريم، و بعضى را انكار مى كنيم» و مى خواهند در ميان اين (دو)، راهى (براى خود) انتخاب كنند.
4|151|آنها كافران حقيقى اند; و براى كافران، مجازات خواركننده اى فراهم ساخته ايم.
4|152|ولى كسانى كه به خدا و پيامبرانش ايمان آورده، و ميان هيچ يك از آنها فرق نگذاشته اند، خداوند پاداششان را خواهد داد; خداوند، آمرزنده و مهربان است.
4|153|اهل كتاب از تو مى خواهند كتابى از آسمان (يكجا) بر آنها نازل كنى; (در حالى كه اين يك بهانه است;) آنها از موسى، بزرگتر از اين را خواستند، و گفتند: «خدا را آشكارا به ما نشان ده!» و بخاطر ظلم و ستمشان، صاعقه آنها را فرا گرفت. سپس گوساله (سامرى) را، پس از آن همه دلايل روشن كه براى آنها آمد، (به خدايى) انتخاب كردند. ولى ما از آن در گذشتيم (و عفو كرديم) و به موسى، برهان آشكارى داديم.
4|154|و كوه طور را برفراز آنها برافراشتيم; و در همان حال از آنها پيمان گرفتيم، و به آنها گفتيم: «(براى توبه،) از در (بيت المقدس) با خضوع در آييد.» و به آنان گفتيم: «در روز شنبه تعدّى نكنيد (و دست از كار بكشيد.)» و از آنان (در برابر همه اينها،) پيمان محكمى گرفتيم.
4|155|(ولى) بخاطر پيمان شكنى آنها، و انكار آيات خدا، و كشتن پيامبران به ناحق، و اين كه (از روى استهزا) مى گفتند: «دلهاى ما، در غلاف است (و سخنان پيامبر را درك نمى كنيم.» رانده درگاه خدا شدند.) آرى، خداوند به سبب كفرشان، بر دلهاى آنها مهر زده; كه جز عدّه كمى (كه راه حق مى پويند) ايمان نمى آورند.
4|156|و (نيز) بخاطر كفرشان، و تهمت بزرگى كه بر مريم زدند;
4|157|و اينكه گفتند: «ما، مسيح ـ عيسى بن مريم ـ، پيامبر خدا را كشتيم.» در حالى كه نه او را كشتند، و نه بردار كردند; بلكه امر بر آنها مشتبه شد. و كسانى كه در مورد (قتل) او اختلاف كردند، نسبت به آن در شك هستند و به هيچ صورت علم به آن ندارند و تنها از پندارهاى بى اساس پيروى مى كنند; و به يقين او را نكشتند;
4|158|بلكه خدا او را به سوى خود، بالا برد. و خداوند، توانا و حكيم است.
4|159|و هيچ يك از اهل كتاب نيست مگر اين كه پيش از مرگش به او [= حضرت مسيح ] ايمان مى آورد; و روز قيامت، عليه آنها گواه خواهد بود.
4|160|بخاطر ظلمى كه از يهود صادر شد، و (نيز) بخاطر بازداشتن فراوان آنها از راه خدا، بخشى از چيزها (و خوراكى هاى) پاكيزه را كه براى آنها حلال شده بود، بر آنان حرام كرديم.
4|161|و (همچنين) بخاطر ربا گرفتن، در حالى كه از آن نهى شده بودند; و خوردن اموال مردم بباطل; و براى كافران آنها، عذاب دردناكى آماده كرده ايم.
4|162|ولى راسخان در علم از آنها، و مؤمنان (از امّت اسلام،) به تمام آنچه برتو نازل شده، و آنچه پيش از تو نازل گرديده، ايمان مى آورند. (همچنين) نمازگزاران و زكات دهندگان و ايمان آورندگان به خدا و روز بازپسين، بزودى به همه آنان پاداش عظيمى خواهيم داد.
4|163|ما به تو وحى فرستاديم; همان گونه كه به نوح و پيامبران بعد از او وحى فرستاديم; و (نيز) به ابراهيم و اسماعيل و اسحاق و يعقوب و اسباط [= پيامبران از فرزندان يعقوب] و عيسى و ايوب و يونس و هارون و سليمان وحى نموديم; و به داود زبور بخشيديم.
4|164|و پيامبرانى كه سرگذشت آنها را پيش از اين، براى تو بازگفته ايم; و پيامبرانى كه سرگذشت آنها را بيان نكرده ايم; و خداوند با موسى سخن گفت. (و اين امتياز، از آن او بود.)
4|165|پيامبرانى كه بشارت دهنده و بيم دهنده بودند، تا بعد از (آمدن) اين پيامبران، حجّتى براى مردم در برابر خدا باقى نماند، (و بر همه اتمام حجّت شود;) و خداوند، تواناو حكيم است.
4|166|(آنها نبوّت تو را انكار مى كنند) ولى خداوند گواهى مى دهد به آنچه بر تو نازل كرده; كه از روى علمش نازل كرده است; و فرشتگان (نيز) گواهى مى دهند; هر چند گواهى خدا كافى است.
4|167|كسانى كه كافر شدند، و (مردم را) از راه خدا باز داشتند، در گمراهى دورى افتاده اند.
4|168|كسانى كه كافر شدند، و (به خود و ديگران) ستم كردند، هرگز خدا آنها را نخواهد بخشيد، و آنان را به هيچ راهى هدايت نخواهد كرد،
4|169|مگر به راه دوزخ، كه جاودانه در آن خواهند ماند; و اين امر براى خدا آسان است!
4|170|اى مردم! پيامبر (ى كه انتظارش را مى كشيديد،) حق را از جانب پروردگارتان براى شما آورده است، پس به او ايمان بياوريد كه براى شما بهتر است. و اگر كافر شويد، (به خدا زيانى نمى رسد;) زيرا آنچه در آسمانها و زمين است از آن خداست، و خداوند، دانا و حكيم است.
4|171|اى اهل كتاب! در دين خود، غلّو (و زياده روى) نكنيد; و درباره خدا، غير از حق نگوييد. مسيح ـ عيسى بن مريم ـ فقط فرستاده خدا، و كلمه (و مخلوق) اوست; كه او را به مريم القا نمود; و روحى (شايسته) از طرف او بود. پس به خدا و پيامبران او، ايمان بياوريد; و نگوييد: «(خداوند) سه گانه است.» (از اين سخن) خوددارى كنيد كه براى شما بهتر است. خدا، تنها معبود يگانه است; او منزّه است كه فرزندى داشته باشد; (بلكه) از آن اوست آنچه در آسمانها و زمين است; و براى تدبير و سرپرستى آنها، خداوند كافى است.
4|172|هيچ گاه مسيح از اين ابا نداشت كه بنده خدا باشد; و نه فرشتگان مقرّب (از اين ابا دارند). و آنها كه از بندگى او، روى برتابند و تكبّر كنند، بزودى خداوند همه آنها را (در قيامت) نزد خود جمع خواهد كرد.
4|173|پس كسانى كه ايمان آوردند و كارهاى شايسته انجام دادند، پاداششان را بطور كامل به آنان خواهد داد; و از فضل و بخشش خود، بر (پاداش) آنها خواهد افزود. ولى كسانى را كه ابا كردند و تكبّر ورزيدند، با مجازات دردناكى كيفر خواهد داد; و براى خود، غير از خدا، سرپرست و ياورى نخواهند يافت (اگر توبه كنند).
4|174|اى مردم! دليل روشنى از طرف پروردگارتان براى شما آمده; و نور آشكارى [= كتاب آسمانى] به سوى شما نازل كرده ايم.
4|175|پس كسانى كه به خدا ايمان آوردند و به آن (كتاب آسمانى) چنگ زدند، بزودى همه را در رحمت و فضل خود، وارد خواهد ساخت; و در راه راستى، به سوى خويش هدايت مى كند (ولى كسانى كه كافر شدند به عذاب دردناكى گرفتار خواهند شد).
4|176|از تو درباره حكم (ارث خواهران و برادران) سؤال مى كنند، بگو: «خداوند، حكم (ارث) خواهر و برادر را براى شما بيان مى كند: اگر مردى از دنيا برود، كه فرزندى نداشته باشد، و براى او خواهرى باشد، نصف اموالى را كه به جا گذاشته، از آن اوست; و (اگر خواهرى از دنيا برود و وارث او يك برادر باشد،) او تمام مال را از آن خواهر، به ارث مى برد، در صورتى كه آن خواهر فرزند نداشته باشد; و اگر (وارث او) دو خواهر باشند دو سوّم اموال را مى برند; و اگر (وارثان) جمعى از برادران و خواهران باشند، سهم هر برادر به اندازه سهم دو خواهر است. خداوند (احكام خود را) براى شما بيان مى كند تا گمراه نشويد; و خداوند به همه چيز داناست.»
5|1|اى كسانى كه ايمان آورده ايد! به پيمانها (و قراردادها) وفا كنيد! چهار پايان (و جنين آنها) براى شما حلال شده است; مگر آنچه بر شما خوانده مى شود (و استثنا خواهد شد). و در حالى كه در احرام هستيد، صيد را حلال نشمريد. خداوند هر چه را بخواهد (و مصلحت باشد) حكم مى كند. 
5|2|اى كسانى كه ايمان آورده ايد! شعائر الهى (و مراسم حج را محترم بشمريد; و مخالفت با حدود الهى) را حلال ندانيد; و نه ماه حرام را، و نه قربانيهاى بى نشان و نشاندار را، و نه آنها را كه به قصد خانه خدا براى به دست آوردن فضل پروردگار و خشنودى او مى آيند. امّا هنگامى كه از احرام بيرون آمديد، صيد كردن براى شما مانعى ندارد. و دشمنى با جمعيّتى كه شما را از آمدن به مسجدالحرام (در سال حديبيه) باز داشتند، نبايد شما را وادار به تعدّى و تجاوز كند! و (همواره) در راه نيكى و پرهيزگارى به يكديگر كمك كنيد. و (هرگز) در راه گناه و تعدّى همكارى ننماييد. و از (مخالفت فرمان) خدا بپرهيزيد كه مجازات خدا شديد است!
5|3|(گوشت) مردار، وخون، وگوشت خوك، و حيوانى كه به غير نام خدا ذبح شود، و حيوان خفه شده، و به زجر كشته شده، و حيوانى كه براثر پرت شدن از بلندى بميرد، و حيوانى كه به ضرب شاخ حيوان ديگرى مرده باشد. و باقيمانده صيد حيوان درنده ـ مگر آن كه (بموقع به آن شكار برسيد و) آن را سر ببريد ـ و حيوانى كه روى بتها (يا در برابر آنها) ذبح مى شود، (همه) بر شما حرام شده است; و (همچنين) تقسيم كردن (گوشت حيوان) بوسيله چوبه هاى تيرِ مخصوص بخت آزمايى; تمام اين اينها، فسق و گناه است. ـ امروز، كافران از (شكست) آيين شما مأيوس شدند; بنابراين، از آنها نترسيد; و از (مخالفت) من بترسيد! امروز، دين شما را برايتان كامل كردم; و نعمت خود را بر شما تمام نمودم; و اسلام را بعنوان آيين (جاودان) شما پذيرفتم ـ امّا كسانى كه در حال گرسنگى، ناچار شوند، و تمايل به گناه نداشته باشند، (مانعى ندارد كه از گوشتهاى ممنوع بخورند;) ـ خداوند، آمرزنده و مهربان است.
5|4|از تو سؤال مى كنند چه چيزهايى براى آنها حلال شده است؟ بگو: «هر آنچه پاكيزه است، براى شما حلال گرديده; و سگهاى شكارى تعليم يافته كه از آنچه خداوند به شما ياد داده است به آنها تعليم داده ايد از آنچه براى شما (صيد مى كنند و) نگاه مى دارند، بخوريد; و نام خدا را (به هنگام فرستادن آنها) بر آن ببريد; و از (نافرمانى) خدا بپرهيزيد كه خداوند سريع الحساب است.»
5|5|امروز چيزهاى پاكيزه براى شما حلال شده; و (همچنين) طعام اهل كتاب، براى شما حلال است; و طعام شما براى آنها حلال; و (نيز) زنان پاكدامن از مسلمانان، و زنان پاكدامن از كسانى كه پيش از شما به آنها كتاب آسمانى داده شده، حلالند; هنگامى كه مهر آنها را بپردازيد و پاكدامن باشيد; نه زناكار، و نه دوست پنهانى (و نامشروع) گيريد. و كسى كه آنچه را بايد به آن ايمان بياورد، انكار كند اعمال او تباه مى گردد; و در سراى ديگر، از زيانكاران خواهد بود.
5|6|اى كسانى كه ايمان آورده ايد! هنگامى كه براى نماز بر مى خيزيد، صورت و دستها را تا آرنج بشوييد;و سر و پاها را تا برآمدگى روى پا مسح كنيد. و اگر جنب باشيد، خود را بشوييد (و غسل كنيد). و اگر بيمار يا مسافر باشيد، يا يكى از شما از محل پستى آمده (و قضاى حاجت كرده)، يا با زنان آميزش جنسى داشته ايد، و آب (براى غسل يا وضو) نيافتيد، بر زمين پاكى تيمّم كنيد; (به اين طريق كه) صورت [= پيشانى] و دست هايتان را با آن مسح كنيد، خداوند نمى خواهد شما را در تنگنا قرار دهد; بلكه مى خواهد شما را پاك سازد و نعمتش را بر شما تمام نمايد; شايد شكر به جا آوريد.
5|7|و به ياد آوريدنعمت خدا را بر شما، و پيمانى را كه با تأكيد از شما گرفت، آن زمان كه گفتيد: «شنيديم و اطاعت كرديم». و از (مخالفت فرمانِ) خدا بپرهيزيد كه خدا، از آنچه درون سينه هاست، آگاه است.
5|8|اى كسانى كه ايمان آورده ايد! همواره براى خدا قيام كنيد، و از روى عدالت، گواهى دهيد. دشمنى با جمعيّتى، شما را به گناه و ترك عدالت نكشاند. عدالت پيشه كنيد، كه به پرهيزگارى نزديكتر است. و از (نافرمانى) خدا بپرهيزيد، كه خداوند از آنچه انجام مى دهيد، آگاه است.
5|9|خداوند، به آنها كه ايمان آورده و كارهاى شايسته انجام داده اند، وعده آمرزش و پاداش بزرگى داده است.
5|10|و كسانى كه كافر شدند و آيات ما را تكذيب كردند، آنان اهل دوزخند
5|11|اى كسانى كه ايمان آورده ايد! نعمت خدا را بر خويشتن، به ياد آوريد; آن زمان كه گروهى (از دشمنان)، قصد داشتند دست به سوى شما دراز كنند (و شما را از ميان بردارند)، امّا خدا دستشان را از شما كوتاه كرد. از (مخالفت فرمان) خدا بپرهيزيد. و مؤمنان بايد تنها بر خدا توكّل كنند.
5|12|خدا از بنى اسرائيل پيمان گرفت. و از آنها، دوازده نقيب [= سرپرست] برانگيختيم. و خداوند (به آنها) گفت: «من با شما هستم; اگر نماز را برپا داريد، و زكات را بپردازيد، و به پيامبران من ايمان بياوريد و آنها را يارى كنيد، و به خدا قرض نيكويى دهيد (و به نيازمندان كمك كنيد)، گناهان شما را مى بخشم و شما را در باغهاى بهشتى، كه نهرها از پاى درختانش جارى است، وارد مى كنم. امّا هر كس از شما بعد از اين كافر شود، از راه راست منحرف شده است.»
5|13|ولى بخاطر پيمان شكنى آنها، از رحمت خويش دورشان ساختيم; و دلهاى آنان را سخت و پر قساوت نموديم; آنها كلمات الهى را از موردش تحريف مى كنند; و بخشى از آنچه را به آنها گوشزد شده بود، فراموش كردند; و پيوسته از خيانتى (تازه) از آنها آگاه مى شوى، مگر عده كمى از آنان; ولى از آنها درگذر و صرف نظر كن، كه خداوند نيكوكاران را دوست مى دارد.
5|14|و از كسانى كه مى گفتند: «ما نصرانى (و ياور مسيح) هستيم» (نيز) پيمان گرفتيم; ولى آنها بخش مهمّى از آنچه را به آنان تذكر داده شده بود به دست فراموشى سپردند; از اين رو در ميان آنها، تا روز قيامت، (و پايان دنيا) دشمنى و كينه افكنديم. و خداوند، (در قيامت) آنها را از (نتايج) اعمالشان آگاه خواهد ساخت. 
5|15|اى اهل كتاب! فرستاده ما، به سوى شما آمد، در حالى كه بسيارى از حقايق كتاب آسمانى را كه شما كتمان مى كرديد روشن مى سازد; و از بسيارى از آن، (كه در اين زمان مصلحت نيست،) صرف نظر مى نمايد. (آرى،) از طرف خدا، نور و كتاب روشنگرى به سوى شما آمد.
5|16|خداوند به بركت آن، كسانى را كه از رضاى او پيروى كنند، به راههاى سلامت و امنيت، هدايت مى كند; و به فرمانش، آنان را از ظلمت ها خارج ساخته به سوى نور مى برد; و آنها را به سوى راه راست، هدايت مى نمايد.
5|17|كسانى كه گفتند: «خدا، همان مسيح بن مريم است»، به يقين كافر شدند; بگو: «اگر خدا بخواهد مسيح بن مريم و مادرش و همه كسانى را كه روى زمين هستند هلاك كند، چه كسى مى تواند مانع شود؟ (آرى،) حكومت آسمانها و زمين، و آنچه ميان آن دو قرار دارد از آن خداست; هر چه بخواهد، مى آفريند; (حتى انسانى بدون پدر، مانند مسيح;) و خدا، بر هر چيزى تواناست.»
5|18|يهود و نصارى گفتند: «ما، فرزندان خدا و دوستان (خاصِّ) او هستيم.» بگو: «پس چرا شما را در برابر گناهانتان مجازات مى كند؟! بلكه شما هم انسانى هستيداز مخلوقات او; هر كس را بخواهد (و شايسته ببيند)، مى بخشد; و هر كس را بخواهد (و سزاوار باشد)، مجازات مى كند; و حكومت آسمانهاو زمين و آنچه در ميان آنهاست، از آن اوست; و بازگشت (همه)، به سوى اوست.»
5|19|اى اهل كتاب! پيامبر ما، پس از فاصله و فترتى ميان پيامبران، به سوى شما آمد; در حالى كه حقايق را براى شما بيان مى كند; تا مبادا بگوييد: «نه بشارت دهنده اى به سراغ ما آمد، و نه بيم دهنده اى». هم اكنون، (پيامبر) بشارت دهنده و بيم دهنده، به سوى شما آمد. و خداوند بر هر چيزى تواناست.
5|20|(ياد كنيد) هنگامى را كه موسى به قوم خود گفت: «اى قوم من! نعمت خدا را برخود به ياد آوريد هنگامى كه در ميان شما، پيامبرانى قرار داد; (و از اسارت فرعونيان رهايى بخشيد) و شما را حاكم و صاحب اختيار خود قرار داد; و به شما نعمتهايى داد كه به هيچ يك از جهانيان نداده بود.
5|21|اى قوم من! به سرزمين مقدّسى كه خداوند براى شما معين كرده، وارد شويد; و به پشت سرخود بازنگرديد (و عقب نشينى نكنيد) كه زيانكار خواهيد بود.»
5|22|گفتند: «اى موسى! در آن جا، گروهى (نيرومند و) ستمگرند; و ماهرگز وارد آن نمى شويم تا آنها از آن خارج شوند; اگر آنها از آن خارج شوند، ما وارد خواهيم شد.»
5|23|(ولى) دو نفر از مردان خدا ترس كه خداوند به آنها، نعمت (عقل و ايمان و شجاعت) داده بود، گفتند: «شما (به يكباره) وارد دروازه (شهر آنان) شويد و هنگامى كه وارد شديد، پيروز خواهيد شد. و بر خدا توكّل كنيد اگر ايمان داريد.»
5|24|(بنى اسرائيل) گفتند: «اى موسى! تا آنها در آن جا هستند، ما هرگز وارد نخواهيم شد; تو و پروردگارت برويد و (با آنان) بجنگيد، ما همين جا نشسته ايم.»
5|25|(موسى) گفت: «پروردگارا! من تنها اختيار خودم و برادرم را دارم، ميان ما و اين جمعيّت گنهكار، جدايى بيفكن.»
5|26|خداوند (به موسى) فرمود: «اين سرزمين (مقدّس)، تا چهل سال بر آنها ممنوع است (و به آن نخواهند رسيد); پيوسته در زمين [= در اين بيابان]، سرگردان خواهند بود; و درباره (سرنوشت) اين جمعيت گنهكار، غمگين مباش.»
5|27|و داستان دو فرزند آدم را به درستى بر آنها بخوان: هنگامى كه هر كدام، كارى براى تقرّب انجام دادند; امّا از يكى پذيرفته شد، و از ديگرى پذيرفته نشد; (برادرى كه عملش مردود شده بود، به برادر ديگر) گفت: «به خدا سوگند تو را خواهم كشت!» (برادر ديگر) گفت: «(من چه گناهى دارم؟ زيرا) خدا، تنها از پرهيزگاران مى پذيرد.
5|28|اگر تو براى كشتن من، دست دراز كنى،من هرگز به قتل تو دست نمى گشايم، چون من از خداوند كه پروردگار جهانيان است مى ترسم.
5|29|من مى خواهم تو بار گناه من و گناه خود را بر دوش كشى; و از دوزخيان گردى. و همين است سزاى ستمكاران!»
5|30|نفس سركش، به تدريج او را به كشتن برادرش ترغيب كرد; و (سرانجام) او را كشت; و از زيانكاران شد. 
5|31|سپس خداوند زاغى را فرستاد كه در زمين، جستجو (و كند و كاو) مى كرد; تا به او نشان دهد چگونه جسد برادر خود را دفن كند. او گفت: «واى بر من! آيا من ناتوان تر از آن هستم كه مانند اين زاغ باشم و جسد برادرم را دفن كنم؟!» و سرانجام (از ترس رسوايى، و براثر فشار وجدان) از نادمان شد.
5|32|به همين جهت، بر بنى اسرائيل مقرّر داشتيم كه هر كس، انسانى را بدون ارتكاب قتل يا فساد در روى زمين بكشد،چنان است كه گويى همه انسانها را كشته; و هر كس، انسانى را از مرگ رهايى بخشد، چنان است كه گويى به همه مردم حيات بخشيده است. و پيامبران ما، دلايل روشن براى آنان [= بنى اسرائيل] آوردند، اما بسيارى از آنها،پس از آن در روى زمين، تعدّى و زياده روى كردند.
5|33|كيفر آنها كه با خدا و پيامبرش به جنگ برمى خيزند، و براى فساد در روى زمين تلاش مى كنند، (و با تهديد اسلحه، به جان و مال و ناموس مردم حمله مى برند،) فقط اين است كه اعدام شوند; يا به دار آويخته گردند;يا دست و پاى آنها، بعكس يكديگر (چهار انگشت از دست راست و چهار انگشت از پاى چپ)، بريده شود; و يا از سرزمين خود تبعيد گردند. اين رسوايى آنها در دنياست; و در آخرت، مجازات بزرگى دارند.
5|34|مگر كسانى كه پيش از دست يافتن شما بر آنان، توبه كنند; پس بدانيد (خدا توبه آنها را مى پذيرد;) خداوند آمرزنده و مهربان است.
5|35|اى كسانى كه ايمان آورده ايد! از (مخالفت فرمان) خدا بپرهيزيد; و وسيله اى براى تقرب به او بجوييد; و در راه او جهاد كنيد، باشد كه رستگار شويد.
5|36|بيقين كسانى كه كافر شدند، اگر تمام آنچه در زمين است و همانندش، از آن آنها باشد و همه آن را براى نجات از كيفر روز قيامت بدهند، از آنان پذيرفته نخواهد شد; و مجازات دردناكى خواهند داشت.
5|37|پيوسته مى خواهند از دوزخ خارج شوند، ولى آنها نمى توانند از آن خارج گردند; و براى آنها مجازاتى پايدار است.
5|38|دست مرد دزد و زن دزد را، به كيفر عملى كه انجام داده اند، بعنوان يك مجازات الهى، (به مقدار چهار انگشت) قطع كنيد. و خداوند توانا و حكيم است.
5|39|و هر كس كه پس از ستم كردن، توبه و جبران نمايد، خداوند توبه او را مى پذيرد; (و از اين مجازات، معاف مى شود;) زيرا خداوند، آمرزنده و مهربان است.
5|40|آيا نمى دانى كه حكومت و مالكيت آسمانها و زمين تنها از آن خداست؟! هر كس را بخواهد (و سزاوار باشد)، كيفر مى كند; و هر كس را بخواهد (وشايسته ببيند)، مى بخشد; و خداوند بر هر چيزى توانا است.
5|41|اى پيامبر! كسانى كه در مسير كفر شتاب مى كنند و با زبان مى گويند: «ايمان آورده ايم» و قلب آنها ايمان نياورده، تو را اندوهگين نسازند! و نيز گروهى از يهود كه با دقت (به سخنان تو) گوش مى دهند، تا دستاويزى براى تكذيب تو بيابند;آنها جاسوسان گروه ديگرى هستند كه خودشان نزد تو نيامده اند; آنها سخنان را از مفهوم اصليش تحريف مى كنند، و (به يكديگر) مى گويند: «اگر اين (كه ما مى خواهيم) به شما داده شد (و محمد بر طبق خواسته شما داورى كرد،) بپذيريد; وگرنه (از او) دورى كنيد.» (ولى) كسى را كه خدا (براثر گناهان پى در پى او) بخواهد مجازات كند، نمى توانى در برابر خداوند از او دفاع كنى; آنها كسانى هستند كه خدا نخواسته دلهايشان را پاك كند; در دنيا رسوايى، و در آخرت مجازات بزرگى نصيبشان خواهد شد.
5|42|آنها با دقت (به سخنان تو) گوش مى دهند تا (دستاويزى پيدا كنند و آن را) تكذيب نمايند; و بسيار مال حرام مى خورند; ولى اگر نزد تو آمدند، در ميان آنان داورى كن، يا (اگر صلاح دانستى) از آنان صرف نظر كن. و اگر از آنان صرف نظر كنى، به تو هيچ زيانى نمى رسانند; واگر داورى كنى، با عدالت در ميان آنها داورى كن، كه خدا عدالت پيشگان را دوست دارد.
5|43|چگونه تو را به داورى مى طلبند؟! در حالى كه تورات نزد ايشان است; و در آن، حكم خدا آمده است. (وانگهى) چرا پس از داورى، (از حكم تو،) روى مى گردانند؟! آنها مؤمن نيستند.
5|44|ما تورات را نازل كرديم در حالى كه در آن، هدايت و نورى بود; و پيامبران (بنى اسرائيل)، كه در برابر فرمان خدا تسليم بودند، با آن براى يهود حكم مى كردند; و (همچنين) علما و دانشمندان (الهى) بر اساس كتاب خداوند كه به آنها سپرده شده و بر آن گواه بودند، داورى مى نمودند. بنابراين، (بخاطر داورى بر طبق آيات الهى،) از مردم نترسيد، و از (نافرمانى) من بترسيد; و آيات مرا به بهاى ناچيزى نفروشيد. و آنها كه به آنچه خدا نازل كرده حكم نمى كنند، كافرند.
5|45|و بر آنها [= بنى اسرائيل ]در آن [= تورات]، مقرّر داشتيم كه جان در مقابل جان، و چشم در مقابل چشم، و بينى در برابر بينى، و گوش در مقابل گوش، و دندان در برابر دندان، قصاص مى شود; و جراحات نيز، قصاص دارد; و اگر كسى از قصاص، در گذرد، كفّاره (گناهان) او محسوب مى شود; و هر كس به آنچه خدا نازل كرده حكم نكند، ستمكار است.
5|46|و در پى آنها [= پيامبران پيشين]، عيسى بن مريم را فرستاديم در حالى كه تورات را كه پيش از او فرستاده شده بود تصديق داشت; وانجيل را به او داديم كه در آن، هدايت و نورى بود; و تورات را، كه قبل از آن بود، تصديق مى كرد; و هدايت و موعظه اى براى پرهيزگاران بود.
5|47|اهل انجيل (و پيروان مسيح) نيز بايد مطابق آنچه خداوند در آن نازل كرده حكم كنند. و كسانى كه بر طبق آنچه خدا نازل كرده حكم نمى كنند، فاسقند.
5|48|و اين كتاب [= قرآن] را به حق بر تو نازل كرديم، در حالى كه كتب پيشين را تصديق مى كند و با آنها هماهنگ است، و نگاهبان و حاكم بر آنهاست; پس بر طبق آنچه خدا نازل كرده، در ميان آنها حكم كن و از هوا و هوسهاى آنان پيروى نكن; و از احكام الهى، روى مگردان. ما براى هر كدام از شما (امت ها)، آيين و طريقه روشنى قرار داديم; و اگرخدا مى خواست، همه شما را امّت واحدى قرار مى داد; ولى خدا مى خواهد شما را در آنچه به شما ارزانى داشته بيازمايد; (و استعدادهاى مختلف شما را پرورش دهد) پس در نيكيها بر يكديگر سبقت جوييد. بازگشت همه شما، به سوى خداست; و از آنچه در آن اختلاف مى كرديد; (در قيامت) به شما خبر خواهد داد.
5|49|و در ميان آنها [= اهل كتاب]، طبق آنچه خداوند نازل كرده، داورى كن; و از هوسهاى آنان پيروى مكن; و از آنها برحذر باش، مبادا تو را نسبت به بخشى از آنچه خداوند بر تو نازل كرده، منحرف سازند; و اگر آنها (از حكم و داورى تو)، روى گردانند، بدان كه خداوند مى خواهد آنان را بخاطر پاره اى از گناهانشان مجازات كند; و بسيارى از مردم فاسقند.
5|50|آيا آنها حكم جاهليّت را (از تو) مى خواهند؟! و چه كسى بهتر از خدا، براى قومى كه اهل ايمان و يقين هستند، حكم مى كند؟!
5|51|اى كسانى كه ايمان آورده ايد! يهود و نصارى را دوست و تكيه گاه خود، انتخاب نكنيد. آنها اولياى يكديگرند; و كسانى كه از شما با آنان دوستى كنند،از آنها هستند; خداوند، گروه ستمكاران را هدايت نمى كند.
5|52|(ولى) كسانى را كه در دلهايشان بيمارى است مى بينى كه در (دوستى با)آنان، بر يكديگر پيشى مى گيرند، و مى گويند: «مى ترسيم حادثه اى براى ما پيش آيد (و نياز به كمك آنها داشته باشيم.)» چه بسا خداوند پيروزى يا حادثه اى از سوى خود (به نفع مسلمانان) پيش آورد; و اين گروه، از آنچه در دل پنهان داشتند، پشيمان گردند. 
5|53|كسانى كه ايمان آورده اند مى گويند: «آيا اينها [= منافقان] همان كسانى هستند كه با نهايت تاكيد به خدا سوگند ياد كردند كه با شما هستند؟! (ولى) اعمالشان نابود گشت، و زيانكار شدند.
5|54|اى كسانى كه ايمان آورده ايد! هر كس از شما، از آيين خود بازگردد،(به خدا زيانى نمى رساند;) خداوند گروهى را مى آورد كه آنها را دوست دارد و آنان(نيز)او را دوست دارند; در برابر مؤمنان متواضع، و در برابر كافران سرسخت و نيرومندند; در راه خدا جهاد مى كنند، و از سرزنش هيچ ملامتگرى هراسى ندارند. اين، فضل خداست كه آن را به هر كس بخواهد (وشايسته ببيند) مى دهد; و فضل و احسان خداوند، گسترده و (او به همه چيز) داناست.
5|55|سرپرست و ولىّ شما، تنها خداست و پيامبر او و كسانى كه ايمان آورده اند; همانها كه نماز را بر پا مى دارند، و در حال ركوع، زكات مى دهند.
5|56|و كسانى كه ولايت خدا و پيامبر او و افراد با ايمان را بپذيرند، (پيروزند;) زيرا حزب خدا [= گروه خداپرستان] پيروزند.
5|57|اى كسانى كه ايمان آورده ايد! افرادى كه آيين شما را به باد استهزا و بازى مى گيرند از اهل كتاب و مشركان را ولىّ خود انتخاب نكنيد; و از (نافرمانى) خدا بپرهيزيد اگر ايمان داريد.
5|58|هنگامى كه (مردم را) به نماز فرا مى خوانيد، آن را به مسخره و بازى مى گيرند; اين بخاطر آن است كه آنها گروهى نابخردند.
5|59|بگو: «اى اهل كتاب! آيا بر ما خرده مى گيريد؟! مگر جز اين است كه ما به خداوند يگانه، و به آنچه بر ما نازل شده، و به آنچه پيش از اين نازل گرديده، ايمان آورده ايم، در حالى كه بيشتر شما، از راه حق، خارج شده ايد».
5|60|بگو: «آيا شما را از جايگاه و كيفرى كه نزد خدا بدتر از اين است،با خبر كنم؟ كسانى كه خداوند آنها را از رحمت خود دور ساخته، و مورد خشم قرار داده، و بعضى از آنها را به صورت ميمون ها و خوك ها قرار داده; و دربندگى طاغوت در آمده اند; موقعيّت و جايگاه آنها، بدتر است; و از راه راست، گمراهترند».
5|61|هنگامى كه نزد شما مى آيند، مى گويند: «ايمان آورده ايم.» (امّا) با كفر وارد شده اند، و با كفر خارج شده اند; و خداوند، از آنچه كتمان مى كردند،آگاهتر است.
5|62|بسيارى از آنان را مى بينى كه در گناه و تعدّى، و خوردن مال حرام، شتاب مى كنند. چه بد و ناپسند است كارى كه انجام مى دادند. 
5|63|چرا دانشمندان و علما (ى يهود و نصارا)، آنها را از سخنان گناه آميز و خوردن مال حرام، نهى نمى كنند؟! چه بد و ناپسند است عملى كه انجام مى دادند! 
5|64|و يهود گفتند: «دست خدا بسته است.» دستهايشان بسته باد! و بخاطر آنچه گفتند، از رحمت (الهى) دور شوند! بلكه هر دو دست (قدرت) او، گشاده است; هرگونه بخواهد،مى بخشد.ولى اين آيات،كه از طرف پروردگارت بر تو نازل شده، بر  طغيان  و  كفر  بسيارى  از  آنها  مى افزايد. و ما در ميان آنها تا روز قيامت عداوت ودشمنى افكنديم. هر زمان آتش جنگى (در برابر شما) افروختند، خداوند آن را خاموش ساخت; و براى فساد در زمين، تلاش مى كنند; و خداوند، مفسدان را دوست ندارد.
5|65|و اگر اهل كتاب ايمان مى آوردند و تقوا پيشه مى كردند، گناهان آنها را مى بخشيديم; و آنها را در باغهاى پرنعمت بهشت، وارد مى ساختيم.
5|66|و اگر آنان، تورات و انجيل و آنچه را از سوى پروردگارشان بر آنها نازل شده [= قرآن] برپا مى داشتند، از آسمان و زمين، روزى مى خوردند; جمعى از آنها، معتدل و ميانه رو هستند; ولى بيشتر آنها اعمالشان بد است.
5|67|اى پيامبر! آنچه از طرف پروردگارت برتو نازل شده است، به طور كامل (به مردم) ابلاغ كن; و اگر چنين نكنى، رسالت او را انجام نداده اى. خداوند تو را از (خطرات احتمالى) مردم، حفظ مى كند; و خداوند، گروه كافران (لجوج) را هدايت نمى كند.
5|68|بگو:«اى اهل كتاب! شما هيچ جايگاهى (نزد خداوند) نداريد، مگر اين كه تورات و انجيل و آنچه را از طرف پروردگارتان بر شما نازل شده است، برپا داريد.» ولى به يقين آنچه بر تو از سوى پروردگارت نازل شده، (نه تنها مايه بيدارى آنها نمى گردد، بلكه) بر طغيان و كفر بسيارى از آنها مى افزايد. بنابراين، از اين (مخالفت و انحراف) گروه كافران غمگين مباش.
5|69|كسانى كه (به پيامبر اسلام) ايمان آوردند، و كسانى كه به آيين يهود گرويدند و صابئان [=پيروان يحيى] و نصارى، هر كدام كه به خداوند يگانه و روز بازپسين، ايمان بياورند، و كارهاى شايسته انجام دهند، نه ترسى بر آنهاست، و نه اندوهگين مى شوند.
5|70|ما از بنى اسرائيل پيمان گرفتيم; و پيامبرانى به سوى آنها فرستاديم; (ولى) هر زمان پيامبرى چيزى بر خلاف هواى نفس آنها مى آورد، عده اى را تكذيب مى كردند; و عدّه اى را مى كشتند.
5|71|آنها گمان كردند مجازاتى در كار نخواهد بود; از اين رو (از ديدن حقايق) نابينا و (از شنيدن سخنان حق،) ناشنوا شدند; سپس (بيدار گشتند، و) خداوند توبه آنها را پذيرفت; ديگر بار (در خواب غفلت فرو رفتند، و) بسيارى از آنها كور و كر شدند; و خداوند، به آنچه انجام مى دهند، بيناست.
5|72|كسانى كه گفتند: «خداوند همان مسيح فرزند مريم است»، بيقين كافر شدند، (با اين كه خود) مسيح گفت: «اى بنى اسرائيل! خداوند يگانه را، كه پروردگار من و شماست، پرستش كنيد; زيرا هر كس همتايى براى خدا قرار دهد، خداوند بهشت را بر او حرام كرده; و جايگاه او دوزخ است; و براى ستمكاران، هيچ يار و ياورى نيست.»
5|73|كسانى كه گفتند: «خداوند، يكى از سه خداست» بيقين كافر شدند; هيچ معبودى جز معبود يگانه نيست; و اگر از آنچه مى گويند دست برندارند،عذاب دردناكى به كافران آنها (كه روى اين عقيده ايستادگى كنند،) خواهد رسيد.
5|74|آيا به سوى خدا بازنمى گردند، و از او طلب آمرزش نمى كنند؟! (در حالى كه) خداوند آمرزنده و مهربان است.
5|75|مسيح فرزند مريم، فقط پيامبر (خدا) بود; پيش از وى نيز، پيامبرانى بودند; مادرش، زن بسيار راستگويى بود; هر دو، غذا مى خوردند; (با اين حال، چگونه ادعاى الوهيّت مسيح و پرستش مريم را داريد؟!) بنگر چگونه نشانه ها (ى حق) را براى آنها آشكار مى سازيم; سپس بنگر چگونه از حق منحرف مى شوند!
5|76|بگو:«آيا جز خدا چيزى را مى پرستيد كه مالك سود و زيانى براى شما نيست؟! و خداوند، شنوا و داناست.»
5|77|بگو: «اى اهل كتاب! در دين خود، غلّو (و زياده روى) نكنيد; و غير از حق نگوييد; و از هوسهاى گروهى كه پيشتر گمراه شدندو بسيارى را گمراه كردند و از راه راست منحرف گشتند، پيروى ننماييد.»
5|78|كافران بنى اسرائيل، بر زبان داود و عيسى بن مريم، لعن (و نفرين) شدند. اين بخاطر آن بود كه نافرمانى كرده، و تجاوز مى نمودند.
5|79|آنها از اعمال زشتى كه انجام مى دادند، يكديگر را نهى نمى كردند; چه بدكارى انجام مى دادند!
5|80|بسيارى از آنها را مى بينى كه كافران (و بت پرستان) را دوست و تكيه گاه خود قرار مى دهند نفس (سركش) آنها، چه بد اعمالى از پيش براى (قيامت) آنها فرستاد، كه نتيجه آن، خشم خداوند بود; و در عذاب (الهى) جاودانه خواهند ماند.
5|81|و اگر به خدا و پيامبر و آنچه بر او نازل شده، ايمان مى آوردند، (هرگز) آنان [= كافران] را به دوستى انتخاب نمى كردند; ولى بسيارى از آنها فاسقند.
5|82|به يقين از ميان مردم، يهود و مشركان را سرسخت ترين دشمن نسبت به مؤمنان خواهى يافت; و بيشترين دوستى و محبت نسبت به مؤمنان را در كسانى مى يابى كه مى گويند: «ما نصارا هستيم»; اين بخاطر آن است كه بعضى از آنها عالمانى روحانى يا تارك دنيا هستند; و آنها (در برابر حق) تكبّر نمىورزند.
5|83|و هر زمان آياتى را كه بر پيامبر (اسلام) نازل شده بشنوند، چشمان آنها را مى بينى كه از شوقِ حقيقتى كه دريافته اند اشك مى ريزد، در حالى كه مى گويند: «پروردگارا! ايمان آورديم; پس ما را با گواهان (و شاهدان حق، در زمره ياران محمّد) بنويس.
5|84|(و مى گويند:) چرا ما به خدا و آنچه از حق به ما رسيده است، ايمان نياوريم، در حالى كه آرزو داريم پروردگارمان ما را در زمره صالحان قرار دهد؟!»
5|85|خداوند بخاطر اين سخن،به آنها باغهاى بهشتى پاداش داد كه از پاى درختانش، نهرها جارى است; جاودانه در آن خواهند ماند; و اين است جزاى نيكوكاران!
5|86|و كسانى كه كافر شدند و آيات ما را تكذيب كردند، همانها اهل دوزخند.
5|87|اى كسانى كه ايمان آورده ايد! چيزهاى پاكيزه را كه خداوند براى شما حلال كرده است، حرام نشمريد; و از حدّ، تجاوز ننماييد; زيرا خداوند متجاوزان را دوست نمى دارد.
5|88|و از روزى هاى حلال و پاكيزه اى كه خداوند به شما داده است، بخوريد و از (مخالفت) خداوندى كه به او ايمان داريد، بپرهيزيد.
5|89|خداوند شما را بخاطر سوگندهايى كه بدون توجه ياد مى كنيد مؤاخذه نمى كند; ولى در برابر سوگندهايى كه (از روى اراده) محكم كرده ايد، مؤاخذه مى نمايد.كفّاره اين گونه سوگندها، اطعام ده نفر مستمند، از غذاهايى است كه غالباً به خانواده خود مى دهيد; يا لباس پوشاندن بر آن ده نفر; و يا آزاد كردن يك برده; و هركس كه نمى توند، بايد سه روز روزه بگيرد; اين، كفّاره سوگندهاى شماست به هنگامى كه سوگند ياد مى كنيد (و مخالفت مى نماييد). و سوگندهاى خود را حفظ كنيد (و نشكنيد.) خداوند آيات خود را اين چنين براى شما بيان مى كند، شايد شكر به جا آوريد.
5|90|اى كسانى كه ايمان آورده ايد! شراب و قمار و بتها و ازلام [= نوعى بخت آزمايى]، پليد و از عمل شيطان است، از آن دورى كنيد تا رستگارشويد.
5|91|شيطان مى خواهد بوسيله شراب و قمار، در ميان شما عداوت و كينه ايجاد كند، و شما را از ياد خدا و از نماز باز دارد. آيا (با اين همه زيان و فساد، و با اين نهى اكيد،) خوددارى خواهيد كرد؟!
5|92|اطاعت كنيد خدا را و اطاعت كنيد پيامبر (خدا) را; و (از نافرمانى) برحذر باشيد. و اگر سرپيچى كنيد، (مستحق مجازات خواهيد بود; و) بدانيد بر پيامبر ما، جز ابلاغ آشكار، نيست.
5|93|بر كسانى كه ايمان آورده و كارهاى شايسته انجام داده اند، گناهى در آنچه (قبل از نزول حكم تحريم شراب) خورده اند نيست; هرگاه تقوا پيشه كنند، و ايمان آورند، و اعمال صالح انجام دهند; سپس تقوا پيشه كنند و ايمان آورند; سپس تقوا پيشه كنند و نيكى نمايند. و خداوند، نيكوكاران را دوست مى دارد.
5|94|اى كسانى كه ايمان آورده ايد! خداوند شما را با شكارهايى كه (در حال احرام به شما نزديك مى شوند، به طورى كه) دستها و نيزه هايتان به آن مى رسد، مى آزمايد; تا مشخص كند چه كسى با ايمان به غيب از خدا مى ترسد; و هر كس بعد از آن تجاوز كند، مجازات دردناكى خواهد داشت.
5|95|اى كسانى كه ايمان آورده ايد! در حال احرام، شكار نكنيد; و هر كس از شما از روى عمد آن را به قتل برساند، بايد كفّاره اى معادل آن از چهارپايان بدهد; (كفّاره اى) كه دو نفر عادل از شما، معادل بودن آن را تصديق كنند; و بصورت قربانى به (حريم) كعبه برسد; يا (به جاى قربانى،) با اطعام مستمندان كفاره دهد; يا معادل آن، روزه بگيرد، تا كيفر كار خود را بچشد. خداوند گذشته را عفو كرده است. و هر كس تكرار كند، خدا او را مجازات مى كند; و خداوند، توانا و داراى مجازات است.
5|96|صيد دريايى و طعام آن براى شما و كاروانيان حلال است; تا (در حال احرام نيز) از آن بهره مند شويد; ولى تا زمانى كه محرم هستيد، شكار صحرايى براى شما حرام است; و از (نافرمانى) خدايى كه به سوى او محشور مى شويد، بپرهيزيد!
5|97|خداوند، كعبه ـ بيت الحرام ـ را وسيله اى براى استوارى و سامان بخشيدن به كار مردم قرار داده; و همچنين ماه حرام، و قربانيهاى بى نشان، و قربانيهاى نشاندار را; اين گونه احكام بخاطر آن است كه بدانيد خداوند،آنچه در آسمانها و آنچه در زمين است، مى داند; و بدانيد خدا بر هر چيزى داناست.
5|98|بدانيد خدا داراى مجازات شديد، و (در عين حال) آمرزنده و مهربان است.
5|99|پيامبر وظيفه اى جز رساندن پيام (الهى) ندارد; (و مسؤول اعمال شما نيست).و خداوند آنچه را آشكار مى كنيد، و آنچه را پنهان مى داريد مى داند.
5|100|بگو: «(هيچ گاه) ناپاك و پاك مساوى نيستند; هر چند فزونى ناپاكها، تو را به شگفتى اندازد. از (مخالفت) خدا بپرهيزيد اى صاحبان خرد، تا رستگار شويد.»
5|101|اى كسانى كه ايمان آورده ايد! از چيزهايى كه اگر براى شما آشكار گردد، شما را در رنج مى افكند، سؤال نكنيد; و اگر به هنگام نزول قرآن، از آنها سؤال كنيد، براى شما آشكار مى شود; خداوند آنها را (براى سهولت) ناديده گرفته است. و خداوند، آمرزنده و داراى حلم است. 
5|102|جمعى از پيشينيان شما، از چنان امورى سؤال كردند; و سپس با آن به مخالفت برخاستند. (ممكن است شما هم چنين سرنوشتى پيدا كنيد). 
5|103|خداوند هيچ گونه «بحيره» و «سائبه» و «وصيله» و «حام» قرار نداده است [=  اشاره به چهار نوع از حيوانات اهلى كه در زمان جاهليّت، استفاده از آنها را به عللى حرام مى دانستند; و اين بدعت، در اسلام ممنوع شد.] ولى كسانى كه كافر شدند، بر خدا دروغ مى بندند; و بيشتر آنها درك نمى كنند.
5|104|هنگامى كه به آنها گفته شود: «به سوى آنچه خدا نازل كرده، و به سوى پيامبر بياييد.»، مى گويند: «آنچه پدران خود را بر آن يافته ايم، ما را بس است.»; آيا اگر پدران آنها چيزى نمى دانستند، و هدايت نيافته بودند (باز هم بايد از آنها پيروى كنند)؟!
5|105|اى كسانى كه ايمان آورده ايد! مراقب خود باشيد. اگر شما هدايت يافته باشيد، گمراهى كسانى كه گمراه شده اند، به شما زيانى نمى رساند. بازگشت همه شما به سوى خداست; و شما را به آنچه انجام مى داديد، آگاه مى سازد.
5|106|اى كسانى كه ايمان آورده ايد! هنگامى كه مرگ يكى از شما فرا رسد، در موقع وصيّت بايد از ميان شما، دو نفر عادل را به شهادت بطلبد; يا اگر مسافرت كرديد، و مصيبت مرگ شما فرا رسيد، (و در آن جا مسلمانى نيافتيد،) دو نفر از غير خودتان را (به گواهى بطلبيد). و اگر (به هنگام اداى شهادت، در راستگويى آنها) شك كرديد، آنها را بعد از نماز نگاه مى داريد تا سوگند ياد كنند كه: «ما حاضر نيستيم حق را به چيزى بفروشيم، هر چند درمورد خويشاوندان ما باشد; و شهادت الهى را كتمان نمى كنيم، كه در اين صورت، از گناهكاران خواهيم بود»
5|107|و اگر اطّلاعى حاصل شود كه آن دو، مرتكب گناهى شده اند (و حق را كتمان كرده اند)، دو نفر از كسانى كه نسبت به ميّت، اَولى هستند، به جاى آنها قرار مى گيرند، و به خدا سوگند ياد مى كنند كه: «گواهى ما، ازگواهى آن دو، به حق نزديكتر است; و ما تجاوزى نكرده ايم; كه اگر چنين كرده باشيم، از ستمكاران خواهيم بود»
5|108|اين كار، نزديكتر است به اين كه (از خدا بترسند و) گواهى بحق دهند، يا بترسند كه (دروغشان نزد مردم فاش گردد; و)سوگندهايى جاى سوگندهاى آنها را بگيرد. از (مخالفت) خدا بپرهيزيد، و گوش فرا دهيد. و خداوند، گروه فاسقان را هدايت نمى كند.
5|109|(به ياد آوريد) روزى را كه خداوند، پيامبران را جمع مى كند، و مى گويد: «(در برابر دعوت شما،) چه پاسخى به شما داده شد؟»، مى گويند: «ما چيزى نمى دانيم; تو خود، داناى همه اسرار نهان هستى.»
5|110|(به خاطر بياور) هنگامى را كه خداوند به عيسى بن مريم گفت: ياد كن نعمتم را كه به تو ومادرت بخشيدم; زمانى كه تو را با «روح القدس» تأييد كردم; كه در گاهواره و نيز در حال ميانسالى، با مردم سخن مى گفتى; و هنگامى را كه كتاب و حكمت و تورات و انجيل را به تو آموختم; و هنگامى را كه به اذن من، از گل چيزى به صورت پرنده مى ساختى، و در آن مى دميدى، و به اذن من، پرنده اى مى شد; و كور مادرزاد، و مبتلا به بيمارى پيسى را به اذن من، شفا مى دادى; و هنگامى كه مردگان را به اذن من زنده مى كردى; و هنگامى كه بنى اسرائيل را از آسيب رساندن به تو، باز داشتم; در آن زمان كه دلايل روشن براى آنها آوردى،ولى جمعى از كافران آنها گفتند: «اينها جز سحر آشكار نيست.»
5|111|و (به ياد آور) زمانى را كه به حواريون وحى فرستادم كه: «به من و فرستاده من، ايمان بياوريد». آنها گفتند: «ايمان آورديم، و گواه باش كه ما مسلمانيم.»
5|112|در آن هنگام كه حواريون گفتند: «اى عيسى بن مريم! آيا پروردگارت مى تواند مائده اى از آسمان بر ما نازل كند؟» او (در پاسخ) گفت: «از (شك و ترديد در قدرت) خدا بپرهيزيد اگر با ايمان هستيد!»
5|113|گفتند: «(شك نداريم، ولى) مى خواهيم از آن بخوريم، و دلهاى ما (به رسالت تو) مطمئن گردد; و بدانيم به ما راست گفته اى; و بر آن، گواه باشيم.»
5|114|عيسى بن مريم گفت: «خداوندا! اى پروردگارما! از آسمان مائده اى بر ما نازل كن; تا عيدى براى اوّل و آخر ما، و نشانه اى از تو باشد; و به ما روزى ده; تو بهترين روزى دهندگانى.»
5|115|خداوند (دعاى او را مستجاب كرد; و) فرمود: «من آن را بر شما نازل مى كنم; ولى هر كس از شما بعد از آن كافر گردد (و راه انكار پويد)، او را به گونه اى مجازات مى كنم كه هيچ كس از جهانيان را چنان مجازات نكرده باشم!»
5|116|و (به ياد آوريد) آنگاه كه خداوند به عيسى بن مريم مى گويد: «آيا تو به مردم گفتى كه من و مادرم را بعنوان دو معبود در برابر خداى يكتا انتخاب كنيد؟!»، او مى گويد: «منزّهى تو! من حق ندارم آنچه را كه شايسته من نيست، بگويم! اگر چنين سخنى را گفته باشم، تو مى دانى. تو از آنچه در روح و جان من است، آگاهى; و من از آنچه در ذات (پاك) توست، آگاه نيستم. بيقين تنها تو داناى همه اسرار نهان هستى.
5|117|من، جز آنچه مرا به آن فرمان دادى، چيزى به آنها نگفتم; (به آنها گفتم:) خداوندى را بپرستيد كه پروردگار من و پروردگار شماست. و تا زمانى كه در ميان آنها بودم، گواه بر (اعمال) آنها بودم; ولى هنگامى كه مرا از ميانشان برگرفتى، تو خود مراقب آنها بودى; و تو بر هر چيز، گواهى.
5|118|(با اين حال،) اگر آنها را مجازات كنى، بندگان تواند. (و اختيار آنها به دست توست); و اگر آنان را ببخشى، توانا و حكيمى. (نه كيفر تو نشانه بى حكمتى است، و نه بخشش تو نشانه ناتوانى)»
5|119|خداوند مى گويد: «اين (همان) روزى است كه راستى راستگويان، به آنها سود مى بخشد; براى آنها باغهاى بهشتى است كه نهرها از پاى درختان آن مى گذرد، و تا ابد، جاودانه در آن مى مانند; خداوند از آنها خشنود است، و آنها نيز، از او خشنودند; اين، (همان) رستگارى بزرگ است.»
5|120|حكومت و مالكيت آسمانها و زمين و آنچه در آنهاست، تنها از آن خداست; و او بر هر چيزى تواناست.
6|1|حمد و سپاس، مخصوص خداوندى است كه آسمانها و زمين را آفريد، و ظلمتها و نور را پديد آورد; امّا كافران براى پروردگار خود، همتا و شبيه قرار مى دهند(با اين كه دلايل توحيد و يگانگى او، در آفرينش جهان آشكار است).
6|2|او كسى است كه شما را از گل آفريد; سپس مدتى مقرّر داشت (تا انسان تكامل يابد); و اجل (و مرگ) حتمى نزد اوست (و فقط او از آن آگاه است). سپس شما (در يگانگى و قدرت او،) ترديد مى كنيد.
6|3|در آسمانها و زمين; خداوند يگانه اوست، پنهان و آشكار شما را مى داند; و از آنچه (انجام مى دهيد و) به دست مى آوريد، باخبر است.
6|4|(كافران) هيچ نشانه و آيه اى از آيات پروردگارشان براى آنان نمى آيد، مگر اين كه از آن رويگردان مى شوند. 
6|5|آنان، حق را هنگامى كه به سراغشان آمد، تكذيب كردند، ولى بزودى اخبار (و كيفر) آنچه را استهزا مى كردند، به آنان مى رسد;
6|6|آيا نديدند چه بسيار از اقوام (بى ايمان) پيشين را هلاك كرديم؟! اقوامى كه (از شما نيرومندتر بودند; و) امكاناتى به آنها داده بوديم كه به شما نداديم; بارانهاى پى درپى براى آنها فرستاديم; و از ميان زمينهاى آنها، نهرها جارى ساختيم; (اما هنگامى كه سركشى و طغيان كردند،) آنان را به سبب گناهانشان نابود كرديم; و اقوام ديگرى بعد از آنان پديد آورديم.
6|7|(حتّى) اگر ما مكتوبى را بر روى كاغذى (از آسمان) بر تو نازل كنيم، و (علاوه بر ديدن و خواندن،) آن را با دستهاى خود لمس كنند، به يقين كافران مى گويند: «اين، جز يك سحر آشكار نيست»!
6|8|(اين بهانه جويان) گفتند: «چرا فرشته اى بر او نازل نشده (تا او را همراهى كند؟!)» در حالى كه اگر فرشته اى بفرستيم، كار تمام مى شود; و ديگر به آنها مهلت داده نخواهد شد (و همگى هلاك مى شوند).
6|9|اگر او را فرشته اى قرار مى داديم، به يقين وى را به صورت انسانى در مى آورديم; باز (به پندار آنان،) كار را بر آنها مشتبه مى ساختيم; همان طور كه آنها بر ديگران مشتبه مى سازند.
6|10|(با اين حال، نگران نباش.) جمعى از پيامبران پيش از تو را نيز استهزا كردند; امّا سرانجام، آنچه را مسخره مى كردند، دامانشان را گرفت; (و عذاب الهى بر آنها فرود آمد).
6|11|بگو: «روى زمين سير كنيد; سپس بنگريد سرانجام تكذيب كنندگان آيات الهى چگونه بود؟!»
6|12|بگو: «آنچه در آسمانها و زمين است، از آن كيست؟» بگو: «از آن خداست.» رحمت (و بخشش) را بر خود، لازم دانسته; (و به همين دليل،) بطور قطع همه شما را در روز قيامت، كه در آن شك و ترديدى نيست، گرد خواهد آورد.(آرى،) فقط كسانى كه سرمايه هاى وجود خويش را از دست داده اند، ايمان نمى آورند.
6|13|و براى اوست آنچه در شب و روز آرام مى گيرد; و او، شنوا و داناست.
6|14|بگو:«آيا غير خدا را ولىّ خود انتخاب كنم؟! (خدايى) كه آفريننده آسمانها و زمين است; اوست كه روزى مى دهد، و نيازى به روزى ندارد.» بگو: «من مأمورم كه نخستين مسلمان باشم; و (خداوند به من دستور داده كه) از مشركان نباش.»
6|15|بگو: «من (نيز) اگرنافرمانى پروردگارم كنم، از مجازات روزى بزرگ [= قيامت] مى ترسم.
6|16|آن كس كه در آن روز، مجازات الهى به او نرسد، به يقين خداوند او را مشمول رحمت خويش ساخته; و اين همان پيروزى آشكار است.» 
6|17|اگر خداوند زيانى به تو برساند، هيچ كس جز او نمى تواند آن را برطرف سازد; و اگر خيرى به تو رساند، او بر هر چيزى تواناست; 
6|18|اوست كه بر بندگان خود، تسلّط كامل دارد; و اوست حكيمِ آگاه.
6|19|بگو: «بالاترين گواهى، گواهى كيست؟» (سپس) بگو: «خداوند، گواه ميان من و شماست; و (بهترين دليل اين است كه) اين قرآن بر من وحى شده، تا شما و تمام كسانى را كه اين (قرآن) به آنها مى رسد، با آن بيم دهم. آيا براستى شما گواهى مى دهيد كه معبودان ديگرى با خداست؟!» بگو: «من هرگز چنين گواهى نمى دهم». بگو: «اوست تنها معبود يگانه; و من از آنچه همتاى او قرار مى دهيد، بيزارم.»
6|20|كسانى كه كتاب آسمانى به ايشان داده ايم، بخوبى او ]= پيامبر [را مى شناسند، همان گونه كه فرزندان خود را مى شناسند; فقط كسانى كه سرمايه وجود خود را از دست داده اند، ايمان نمى آورند.
6|21|چه كسى ستمكارتر است از آن كس كه بر خدا دروغ بسته (و همتايى براى او قائل شده)، يا آيات او را تكذيب كرده است؟! به يقين ستمكاران، رستگار نخواهند شد.
6|22|(به ياد آور) آن روز را كه همه آنها را محشور مى كنيم; سپس به مشركان مى گوييم:«معبودهايتان، كه همتاى خدا مى پنداشتيد، كجايند؟!» (چرا به يارى شما نمى آيند؟!)
6|23|سپس پاسخ و عذر آنها، چيزى جز اين نيست كه مى گويند: «به خداوندى كه پروردگار ماست سوگند كه ما مشرك نبوديم!»
6|24|ببين چگونه به خودشان (نيز) دروغ مى گويند، و (آن روز) آنچه را بدروغ همتاى خدا مى پنداشتند، از دست مى دهند! 
6|25|پاره اى از آنها به (سخنان) تو، گوش فرا مى دهند; ولى بر دلهاى آنان پرده ها افكنده ايم تا آن را نفهمند; و در گوش هاى آنها، سنگينى قرار داده ايم. و اگر هر نشانه اى را ببينند، ايمان نمى آورند; تا آن جا كه وقتى به سراغ تو مى آيند با تو مجادله مى كنند; و كافران مى گويند: «اينها فقط افسانه هاى پيشينيان است.» 
6|26|آنها ديگران را (از ايمان به) آن باز مى دارند; و خود نيز از آن دورى مى كنند; آنها جز خود را هلاك نمى كنند; ولى نمى فهمند!
6|27|اگر (حال آنها را) هنگامى كه در برابر آتش (دوزخ) ايستاده اند، ببينى! مى گويند: «اى كاش (بار ديگر به دنيا) بازگردانده مى شديم، و آيات پروردگارمان را تكذيب نمى كرديم، و از مؤمنان بوديم.»
6|28|(آنها پشيمان نيستند) بلكه آنچه (از اعمال و نيات) كه قبلاً پنهان مى كردند، در برابر آنها آشكار شده (و به وحشت افتاده اند). و اگر بازگردند، به آنچه كه از آن نهى شده بودند باز مى گردند; و آنها دروغگويانند.
6|29|آنها گفتند: «غير از اين زندگى دنياى ما چيزى در كار نيست; و ما هرگز برانگيخته نخواهيم شد.»
6|30|اگر (آنها را) به هنگامى كه در پيشگاه پروردگارشان ايستاده اند، ببينى! (او به آنها) مى گويد: «آيا اين حق نيست؟!» مى گويند: «آرى، قسم به پروردگارمان (حق است)» مى گويد: «پس مجازات را بچشيد به سزاى آنچه انكار مى كرديد!»
6|31|كسانى كه لقاى پروردگار را تكذيب كردند، مسلّماً زيان ديدند; تا هنگامى كه ناگهان قيامت به سراغشان بيايد; مى گويند: «اى افسوس بر ما كه درباره آن، كوتاهى كرديم!» و آنها (بار سنگين) گناهانشان را بر دوش مى كشند آگاه باشيد; چه بد بارى بر دوش خواهند داشت!
6|32|زندگى دنيا، جز بازى و سرگرمى نيست; و سراى آخرت، براى آنها كه پرهيزگارند، بهتر است. آيا نمى انديشيد؟!
6|33|به يقين مى دانيم كه گفتار آنها، تو را غمگين مى كند; ولى (غم مخور; و بدان كه) آنها تو را تكذيب نمى كنند; بلكه ستمكاران، آيات خدا را انكار مى نمايند.
6|34|به يقين پيش ازتو نيز پيامبرانى تكذيب شدند; و در برابر تكذيبها، صبر و استقامت كردند; و (در اين راه،) آزار ديدند، تا هنگامى كه يارى ما به آنها رسيد.و هيچ چيز سنّت هاى خدا را تغيير نمى دهد; و به يقين اخبار پيامبران به تو رسيده است.
6|35|و اگر اعراض كردن آنها بر تو سنگين است، چنانچه بتوانى نقبى در زمين بزنى، يا نردبانى به آسمان بگذارى (و اعماق زمين و آسمانها را جستجو كنى، چنين كن) تا آيه (و نشانه ديگرى) براى آنها بياورى! امّا اگر خدا بخواهد، آنها را (به اجبار) بر هدايت جمع خواهد كرد. (ولى هدايت اجبارى، چه سودى دارد؟) پس هرگز از جاهلان مباش.
6|36|تنها كسانى (دعوت تو را) مى پذيرند كه گوش شنوا دارند; امّا مردگان (و آنها كه گوش شنوا ندارند، ايمان نمى آورند; و) خدا آنها را (در قيامت) برمى انگيزد; سپس به سوى او، بازگردانده مى شوند.
6|37|و گفتند:«چرا نشانه (و معجزه اى) از طرف پروردگارش بر او نازل نمى شود؟!» بگو: «خداوند، قادر است كه نشانه اى نازل كند;» ولى بيشتر آنها نمى دانند.
6|38|هيچ جنبنده اى در زمين، و هيچ پرنده اى كه با دو بال خود پرواز مى كند، نيست مگر اين كه امّتهايى همانند شما هستند.ما هيچ چيز را در اين كتاب، فروگذار نكرديم; سپس (همگى) به سوى پروردگارشان محشور مى گردند.
6|39|كسانى كه آيات ما را تكذيب كردند، كر و لالهايى هستند كه در تاريكيها قرار دارند. هر كس را خدا بخواهد(و مستحق باشد،) گمراه مى كند; و هر كس را بخواهد (و شايسته ببيند،) در راه راست قرار خواهد داد.
6|40|بگو: «به من خبردهيد اگر عذاب پروردگار به سراغ شما آيد، يا قيامت فرا رسد، آيا (براى حل مشكل خود،) غير خدا را مى خوانيد اگر راست مى گوييد؟!»
6|41|(نه،)بلكه تنها او را مى خوانيد; و او اگر بخواهد، مشكلى را كه بخاطر آن او را خوانده ايد، برطرف مى سازد; و آنچه را (امروز) همتاى خدا قرار مى دهيد، (در آن روز) فراموش خواهيد كرد.
6|42|ما به سوى امّتهايى كه پيش از تو بودند، (پيامبرانى) فرستاديم; (و هنگامى كه با اين پيامبران به مخالفت برخاستند،) آنها را با سختى و رنج مواجه ساختيم; شايد تسليم گردند.
6|43|چرا هنگامى كه سختى (و عذاب) ما به آنان رسيد، (تضرع نكردند و) تسليم نشدند؟! بلكه دلهاى آنها قساوت پيدا كرد; و شيطان، آنچه را انجام مى دادند، در نظرشان زينت داد.
6|44|(آرى،) هنگامى كه آنچه را به آنها يادآورى شده بود فراموش كردند، درهاى همه چيز (از نعمتها) را به روى آنها گشوديم; تا (كاملاً) به آن خوشحال شدند (و دل بستند); ناگهان آنها را گرفتيم (و سخت مجازات كرديم); در اين هنگام، همگى مأيوس شدند; (و درهاى اميد به روى آنها بسته شد).
6|45|و (به اين ترتيب،) ريشه گروهى كه ستم كرده بودند، قطع شد. و ستايش مخصوص خداوند، پروردگار جهانيان است.
6|46|بگو: «به من خبر دهيد اگر خداوند، گوش و چشمهايتان را بگيرد، و بر دلهاى شما مهر نهد (كه چيزى را نفهميد)، كدام معبودى جز خدا آنها را به شما باز مى گرداند؟» ببين چگونه آيات را به گونه هاى مختلف براى آنها شرح مى دهيم، سپس آنها روى مى گردانند!
6|47|بگو: «به من خبر دهيد اگر عذاب خدا ناگهان يا آشكارا به سراغ شما بيايد، آيا جز گروه ستمكاران هلاك مى شوند؟!»
6|48|ما پيامبران را، جز (بعنوان) بشارت دهنده و بيم دهنده، نمى فرستيم; كسانى كه ايمان بياورند و عمل صالح انجام دهند، نه ترسى بر آنهاست و نه اندوهگين مى شوند.
6|49|و كسانى كه آيات ما را تكذيب كردند، عذاب (پروردگار) بخاطر نافرمانيهايشان به آنان مى رسد. 
6|50|بگو: «من به شما نمى گويم گنجينه هاى الهى نزد من است. و من، (جز آنچه خدا به من بياموزد،) از غيب آگاه نيستم. و به شما نمى گويم من فرشته ام. تنها از آنچه به من وحى مى شود پيروى مى كنم.» بگو: «آيانابينا و بينا مساويند؟! پس چرا نمى انديشيد؟!»
6|51|و بوسيله آن (قرآن)، كسانى را كه از محشور شدن به سوى پروردگارشان (در روز قيامت) مى ترسند، بيم ده! (روزى كه در آن،) هيچ ياور و سرپرست و شفاعت كننده اى جز خدا ندارند; شايد پرهيزگارى پيشه كنند.
6|52|و كسانى را كه صبح و شام خدا را مى خوانند، و ذات پاك او را مى طلبند، از خود دور مكن. نه چيزى از حساب آنها بر توست، و نه چيزى از حساب تو بر آنها. اگر آنها را طرد كنى، از ستمكاران خواهى بود.
6|53|و اين گونه بعضى از آنها را با بعض ديگر آزموديم; تا (توانگران) بگويند: «آيا اين گروه (فقيران) هستند كه خداوند از ميان ما (برگزيده، و) بر آنها منّت گذارده (و نعمت ايمان بخشيده) است؟!» (بگو:) آيا خداوند، شاكران را بهتر نمى شناسد؟! 
6|54|هرگاه كسانى كه به آيات ما ايمان دارند نزد تو آيند، به آنها بگو: «سلام بر شما!پروردگارتان، رحمت را برخود لازم شمرده است; تا هركس از شما كار بدى از روى نادانى انجام دهد، سپس توبه واصلاح(وجبران)نمايد،(مشمول رحمت خدا شود;)زيرا او آمرزنده ومهربان است.» 
6|55|واين گونه آيات را شرح مى دهيم، تا (حقيقت بر شما روشن شود، و) راه گناهكاران آشكار گردد.
6|56|بگو: «من از پرستش كسانى كه غير از خدا مى خوانيد، نهى شده ام.» بگو: «من از هوا و هوسهاى شما، پيروى نمى كنم; اگر چنين كنم، گمراه شده ام; و از هدايت يافتگان نخواهم بود.»
6|57|بگو: «من دليل روشنى از پروردگارم دارم; ولى شما آن را تكذيب كرده ايد. آنچه شما (از عذاب الهى) درباره آن شتاب مى كنيد در اختيار من نيست. حكم و فرمان، تنهاازآن خداست! حق را از باطل جدا مى كند; و او بهترين جدا كننده (حق از باطل) است.»
6|58|بگو: «اگر آنچه درباره آن شتاب مى كنيد، در اختيار من بود، (و به درخواست شما ترتيب اثر مى دادم، عذاب الهى بر شما نازل مى گشت; و) كار ميان من و شما پايان گرفته بود; ولى خداوند ستمكاران را بهتر مى شناسد (و به موقع مجازات مى كند).»
6|59|كليدهاى غيب، تنها نزد اوست; و جز او، كسى آنها را نمى داند. او آنچه را در خشكى و درياست مى داند; هيچ برگى (از درختى) نمى افتد، مگراين كه از آن آگاه است; و هيچ دانه اى در تاريكيهاى زمين، و هيچ تر و خشكى وجود ندارد، جز اين كه در كتابى آشكار [= در كتاب علم خدا] ثبت است.
6|60|اوست آن كسى كه (روح) شما را در شب (به هنگام خواب) مى گيرد; و از آنچه در روز انجام داده ايد آگاه است; سپس در روز شما را (از خواب) برمى انگيزد; (و اين وضع همچنان ادامه مى يابد) تا سر آمد معيّنى فرا رسد; سپس بازگشت شما به سوى اوست; آنگاه شما را از آنچه انجام مى داديد، با خبر مى سازد.
6|61|و اوست كه بر بندگان خود تسلّط كامل دارد; و مراقبانى بر شما مى گمارد; تا زمانى كه مرگ يكى از شما فرا رسد; (در اين هنگام،) فرستادگان ما جان او را مى گيرند; و آنها (در نگاهدارى حساب عمر و اعمال بندگان،) كوتاهى نمى كنند.
6|62|سپس (تمام بندگان) به سوى خدا، كه مولاى حقيقى آنهاست، باز مى گردند. بدانيد كه حكم و داورى، مخصوص اوست; و او، سريعترين حسابگران است.
6|63|بگو: «چه كسى شما را از تاريكيهاى صحرا و دريا رهايى مى بخشد؟! در حالى كه او را با حالت تضرع (و آشكارا) و در پنهانى مى خوانيد; (و مى گوييد:) اگر از اين (خطرات و تاريكى ها) ما را رهايى بخشد، از شكرگزاران خواهيم بود.»
6|64|بگو: «خداوند شما را از اينها، و از هر مشكل و اندوهى، نجات مى دهد; بازهم شمابراى او همتا قرار مى دهيد. (و راه كفر مى پوييد.)»
6|65|بگو: «او قادر است كه از فرازتان يا از زير پاى شما، عذابى بر شما بفرستد; يا بصورت دسته هاى پراكنده شما را با هم بياميزد; و طعم جنگ (و اختلاف) را به هر يك از شما بوسيله ديگرى بچشاند.» ببين چگونه آيات گوناگون را(براى آنها) شرح مى دهيم; شايد بفهمند (و بازگردند). 
6|66|قوم و جمعيّت تو، آن (آيات الهى) را تكذيب و انكار كردند، در حالى كه حق است. (به آنها) بگو: «من مسؤول (ايمان آوردن و اجبار) شما نيستم. (وظيفه من، تنها ابلاغ رسالت است).»
6|67|هر خبرى قرارگاهى دارد، (و در موعد خود انجام مى گيرد.) و به زودى خواهيد دانست!
6|68|هرگاه كسانى را ديدى كه آيات ما را استهزا مى كنند، از آنها روى بگردان تا به سخن ديگرى بپردازند. و اگر شيطان تو را به فراموش افكند، پس از ياد آورى با اين گروه ستمكار منشين.
6|69|و(اگر) افراد با تقوا(براى ارشاد و اندرز با آنها بنشينند)، چيزى از حساب (و گناه) آنها بر ايشان نيست; ولى (بايد تنها) براى يادآورى آنها باشد، شايد (بشنوند و) تقوا پيشه كنند.
6|70|و رها كن كسانى را كه آيين (فطرى) خود را بازيچه و سرگرمى قرار دادند، و زندگى دنيا، آنها را مغرور ساخته; و با اين (قرآن)، به آنها يادآورى كن، تا گرفتار (عواقب شوم) اعمال خود نشوند; (و در قيامت) جز خدا، نه ياورى دارند، و نه شفاعت كننده اى; و(چنين كسانى) هر گونه عوضى بپردازند، از آنها پذيرفته نخواهد شد. آنها كسانى هستند كه به سبب اعمالى كه انجام داده اند گرفتار شده اند; نوشابه اى از آب سوزان و عذاب دردناكى براى آنهاست; به سزاى اين كه كفر مىورزيدند (و آيات الهى را انكار مى كردند).
6|71|بگو: «آيا غير از خدا، چيزى را بخوانيم (و عبادت كنيم) كه نه سودى به حال ما دارد، نه زيانى; و (به اين ترتيب،) به عقب برگرديم بعد از آن كه خداوند ما را هدايت كرده است؟! همانند كسى كه براثر وسوسه هاى شياطين، در روى زمين راه را گم كرده، و سرگردان مانده است; در حالى كه يارانى دارد كه او را به هدايت دعوت مى كنند (و مى گويند:) به سوى ما بيا!» بگو: «تنها هدايت خداوند، هدايت (واقعى) است; و ما دستور داريم كه تسليم پروردگار جهانيان باشيم.
6|72|و (نيز به ما فرمان داده شده به) اين كه: نماز را برپاداريد; و از (نافرمانى) او بپرهيزيد; و تنها اوست كه به سويش محشور خواهيد شد.»
6|73|اوست آن كس كه آسمانها و زمين را بحق آفريد; و آن روز كه (به هر چيز) مى گويد: «موجود باش!» موجود مى شود; سخن او، حق است; و در آن روز كه در «صور» دميده مى شود، حاكميت مخصوص اوست، از نهان و آشكار باخبر است، و اوست حكيم و آگاه.
6|74|(به خاطر بياوريد) هنگامى را كه ابراهيم به پدرش [= سرپرستش كه در آن زمان عمويش بود] «آزر» گفت: «آيا بتهايى را به عنوان معبود (خود) انتخاب مى كنى؟! به يقين تو و قومت را در گمراهى آشكارى مى بينم.»
6|75|و اين گونه، ملكوت آسمانها و زمين (و حاكميت مطلق خداوند بر آنها) را به ابراهيم نشان داديم; تا (به آن استدلال كند; و) اهل يقين گردد.
6|76|هنگامى كه (تاريكى) شب او را فرا گرفت، ستاره اى را مشاهده كرد; گفت: «اين پروردگار من است؟!» امّا هنگامى كه غروب كرد، گفت: «غروب كنندگان را دوست ندارم.»
6|77|و هنگامى كه ماه را ديد كه (سينه افق را) مى شكافد، گفت: «اين پروردگار من است؟!» امّا هنگامى كه (آن هم) غروب كرد، گفت: «اگر پروردگارم مرا راهنمايى نمى كرد، مسلّما از گروه گمراهان بودم.»
6|78|و هنگامى كه خورشيد را ديد (كه سينه افق را) مى شكافت، گفت: «اين پروردگار من است اين(كه از همه) بزرگتر است؟!» امّا هنگامى كه غروب كرد، گفت: «اى قوم من! به يقين من از آنچه همتاى خدا قرار مى دهيد، بيزارم.
6|79|من روى خود رابه سوى كسى متوجه كردم كه آسمانها و زمين را آفريده; در حالى كه ايمان من خالص است; و از مشركان نيستم.»
6|80|ولى قوم او[=ابراهيم]، با وى به گفتگو و ستيز پرداختند; گفت: «آيا درباره خدا با من گفتگو و ستيز مى كنيد؟! در حالى كه (خداوند با دلايل روشن)، مرا هدايت كرده; و من از آنچه شما همتاى او قرار مى دهيد، نمى ترسم (و زيانى به من نمى رسانند); مگر پروردگارم چيزى را بخواهد. وسعت آگاهى پروردگارم همه چيز را در بر مى گيرد; آيا متذكّر (و بيدار) نمى شويد؟!
6|81|چگونه من از آنچه همتاى خدا قرار مى دهيد بترسم؟! در حالى كه شما از اين نمى ترسيد كه براى خدا، همتايى قرار داده ايد كه هيچ گونه دليلى درباره آن، برشما نازل نكرده است. (راست بگوييد) كدام يك از اين دو دسته (مشركان و خداپرستان)، شايسته تر به ايمنى (از مجازات) هستند اگر مى دانيد؟!
6|82|(آرى،) آنها كه ايمان آوردند، و ايمان خود را با هيچ ستم (و شرك) نيالودند، ايمنى تنها از آن آنهاست; و آنها هدايت يافتگانند.»
6|83|اينها دلايل ما بود كه به ابراهيم در برابر قومش عطا كرديم. درجات هر كس را بخواهيم (و شايسته ببينيم،) بالا مى بريم; پروردگار تو،حكيم و داناست.
6|84|و اسحاق و يعقوب را به او [= ابراهيم] بخشيديم; و همه را هدايت كرديم; و نوح را (نيز) پيش از آن هدايت نموديم; و از فرزندان او، داود و سليمان و ايوب و يوسف و موسى وهارون را (هدايت كرديم); اين گونه نيكوكاران را پاداش مى دهيم.
6|85|و (همچنين) زكريا و يحيى و عيسى و الياس را; كه همگى از صالحان بودند.
6|86|و اسماعيل و اليسع و يونس و لوط را; و همه را بر جهانيان برترى داديم.
6|87|و از پدران و فرزندان و برادران آنها (افرادى را برترى بخشيديم) و آنان را برگزيديم و به راه راست، هدايت نموديم. 
6|88|اين، هدايت خداست; كه هر كس از بندگان خود را بخواهد با آن راهنمايى مى كند. و اگر مشرك شوند، آنچه (از اعمال نيك) انجام داده اند، نابود مى گردد (و نتيجه اى عايد آنها نمى شود).
6|89|آنها كسانى هستند كه كتاب آسمانى و حكم و نبوّت به آنان داديم; و اگر اين گروه (مشركان) نسبت به آن كفر ورزند، (آيين حق زمين نمى ماند; زيرا) كسان ديگرى را نگاهبان آن مى سازيم كه نسبت به آن، كافر نيستند.
6|90|آنها كسانى هستند كه خداوند هدايتشان كرده; پس به هدايت آنان اقتدا كن; (و) بگو: «در برابر اين (رسالت و تبليغ)، پاداشى از شما نمى طلبم; اين (رسالت، چيزى) جز يك يادآورى براى جهانيان نيست. (و اين وظيفه من است.)»
6|91|خدا را آنگونه كه بايد بشناسند، نشناختند كه گفتند: «خدا، هيچ چيز بر هيچ انسانى، نازل نكرده است.» بگو: «چه كسى كتابى را كه موسى آورد، نازل كرد؟! كتابى كه براى مردم، نور و هدايت بود; (امّا شما) آن را به صورت اوراق پراكنده اى قرار مى دهيد; قسمتى را آشكار، و قسمت زيادى را پنهان مى داريد; در حالى كه مطالبى به شما تعليم داده شده كه نه شما و نه پدرانتان، از آن آگاه نبوديد.» بگو: «خدا!» سپس آنها را در سخنان باطلشان رها كن، تا سرگرم بازى شوند.
6|92|و اين كتابى است مبارك و هماهنگ با آنچه پيش از آن آمده كه ما آن را نازل كرديم; (تا مردم را بشارت دهى) و تا امّ القرى و كسانى را كه گرد آن هستند، [= ساكنان سرزمين وحى و همه جهانيان] بترسانى. (يقين بدان) كسانى كه به آخرت ايمان دارند، به آن ايمان مى آورند; در حالى كه نسبت به نمازهاى خويش، مراقبت مى كنند.
6|93|چه كسى ستمكارتر است از كسى كه دروغى به خدا ببندد، يا بگويد: «بر من، وحى شده»، در حالى كه بر او چيزى وحى نشده است، و كسى كه بگويد: «من نيز همانند آنچه خدا نازل كرده است، نازل خواهم كرد»؟! و اگر ببينى هنگامى كه (اين) ستمكاران در شدايد مرگ فرو رفته اند، و فرشتگان دستها را گشوده، (به آنان مى گويند:) «جان خود را تسليم كنيد! امروز در برابر دروغهايى كه به خدا بستيد و نسبت به آيات او تكبّر ورزيديد، مجازات خواركننده اى خواهيد ديد» (به حال آنها تأسف خواهى خورد)!
6|94|و (روز قيامت به آنها گفته مى شود:) همه شما تنها (و با دست خالى) به سوى ما بازگشت نموديد، همان گونه كه اوّلين بار شما را آفريديم; و آنچه را به شما بخشيده بوديم، پشت سرتان رها كرديد; و شفيعانى را كه شريك در شفاعت خود مى پنداشتيد، با شما نمى بينيم. پيوند شما بريده شده است; و تمام آنچه را تكيه گاه خود تصور مى كرديد، از دست شما رفته است.
6|95|خداوند، شكافنده دانه و هسته است; زنده را از مرده خارج مى سازد، و بيرون آورنده مرده از زنده است; اين است خداى شما! پس چگونه (از حق) منحرف مى شويد؟!
6|96|او شكافنده صبح است; و شب را مايه آرامش، و خورشيد و ماه را وسيله حساب قرار داده است;اين، اندازه گيرى خداوند تواناى داناست.
6|97|او كسى است كه ستارگان را براى شما آفريد، تا درتاريكيهاى صحرا و دريا، بوسيله آنها راه يابيد. ما نشانه ها(ى خود) را براى گروهى كه آگاهند، (و اهل فكر و انديشه اند) بيان داشتيم.
6|98|او كسى است كه شما را از يك انسان آفريد! (و شما از نظر ايمان يا آفرينش دو گروه مختلف هستيد:) پايدار و ناپايدار; ما آيات خود را براى كسانى كه مى فهمند، شرح داديم.
6|99|اوست آن كس كه از آسمان، آبى نازل كرد; و بوسيله آن، انواع نباتات را رويانديم; و از آن، ساقه ها و شاخه هاى سبز، خارج ساختيم;و از آنها دانه هاى متراكم، و از شكوفه نخل، خوشه هايى با رشته هاى باريك خارج ساختيم; و باغهايى از انواع انگور و زيتون و انار، (گاه) شبيه به يكديگر، و (گاه) بى شباهت! هنگامى كه ميوه مى دهد، به ميوه آن و طرز رسيدنش بنگريد كه در آن،نشانه هايى (از عظمت خدا) براى گروه مؤمنان است.
6|100|آنان براى خدا همتايانى از جنّ قرار دادند، در حالى كه آنها مخلوق او هستند; و براى خدا، بدروغ و از روى جهل، پسران و دخترانى قائل شدند; منزّه است خدا، و برتر است از آنچه وصف مى كنند!
6|101|او پديدآورنده آسمانها وزمين است; چگونه ممكن است فرزندى داشته باشد؟! حال آن كه همسرى نداشته، و همه چيز را آفريده; و او به هر چيزى داناست.
6|102|(آرى،) اين خداى باعظمت، پروردگار شما است! هيچ معبودى جز او نيست; آفريدگار همه چيز است; او را بپرستيد. و او نگهبان و مدبّر هر چيزى است.
6|103|چشمها او را نمى بينند; ولى او همه چشمها را مى بيند; و او بخشنده (نعمت ها) و با خبر از دقايق امور و آگاه (از همه چيز) است.
6|104|دلايل بصيرت آفرين از طرف پروردگارتان براى شما آمد; كسى كه (به وسيله آن،) بصيرت و آگاهى يافت، به سود خود اوست; و كسى كه از ديدن آن چشم پوشيد، به زيان خودش مى باشد; و من نگاهبان شما نيستم(و شما را بر قبول ايمان مجبور نمى كنم).
6|105|و اين گونه آيات(خود) را شرح مى دهيم; بگذار آنها بگويند: «تو درس خوانده اى (و از ديگرى آموخته اى)»! سرانجام مى خواهيم آن را براى كسانى كه آماده درك حقايقند، روشن سازيم.
6|106|از آنچه كه از سوى پروردگارت بر تو وحى شده، پيروى كن; هيچ معبودى جز او نيست; و از مشركان، روى بگردان;
6|107|اگر خدا مى خواست، (همه به اجبار ايمان مى آوردند، و) هيچ يك مشرك نمى شدند; و ما تو را نگهبان (اعمال) آنها قرار نداده ايم; و وظيفه اجبار آنها را ندارى.
6|108|(به معبود) كسانى كه غير خدا را مى خوانند دشنام ندهيد، مبادا آنها (نيز) از روى ظلم و جهل، خدا را دشنام دهند.اين گونه براى هر امّتى عملشان را زينت داديم. سپس بازگشت همه آنان به سوى پروردگارشان است; و آنها را از آنچه عمل مى كردند،آگاه مى سازد (و پاداش و كيفر مى دهد).
6|109|آنها با نهايت اصرار، به خدا سوگند ياد كردند كه اگر معجزه اى براى آنان بيايد، حتما به آن ايمان مى آورند; بگو: «معجزات فقط به اراده خداست (و در اختيار من نيست); و شما از كجا مى دانيد كه هر گاه معجزه اى بيايد (ايمان مى آورند؟ خير،) ايمان نمى آورند!»
6|110|و ما دلها و چشمهاى آنها را (به سبب اعمالشان) واژگونه مى سازيم; (آرى آنها ايمان نمى آورند) همان گونه كه در آغاز، به آن ايمان نياوردند; و آنان را در حال طغيان و سركشى، به خود وا مى گذاريم تا سرگردان شوند.
6|111|و (حتّى) اگر فرشتگان را بر آنها نازل مى كرديم، و مردگان با آنان سخن مى گفتند، و همه چيز را در برابر آنها جمع مى نموديم، هرگز ايمان نمى آوردند; مگر آن كه خدا بخواهد; ولى بيشتر آنها جهل مىورزند.
6|112|اين گونه در برابرهر پيامبرى، دشمنى از شياطين انس و جنّ قرار داديم; آنها بطور سرّى سخنان ظاهر فريب و بى اساس (براى اغفال مردم) به يكديگر القا مى كردند; و اگر پروردگارت مى خواست، چنين نمى كردند; (ولى ايمان اجبارى سودى ندارد.) بنابراين، آنها و تهمت هايشان را به حال خود واگذار.
6|113|نتيجه (وسوسه هاى شياطين) اين خواهد شد كه دلهاى كسانى كه به قيامت ايمان ندارند، به آنها متمايل گردد; و به آن راضى شوند; و هر گناهى كه بخواهند، مرتكب شوند.
6|114|(با اين حال،) آيا غير خدا را به داورى طلبم؟! در حالى كه اوست كه اين كتاب آسمانى را، كه همه چيز در آن بيان شده، به سوى شما فرستاده است; و كسانى كه به آنهاكتاب آسمانى داده ايم مى دانند اين كتاب، بحق از طرف پروردگارت نازل شده; بنابراين، هرگز از ترديدكنندگان مباش.
6|115|و كلام پروردگار تو، با صدق و عدل، به حدّ تمام حاصل شد; هيچ كس نمى تواند كلمات او را دگرگون سازد; و او شنونده داناست.
6|116|و اگر از بيشتر كسانى كه در روى زمين هستند اطاعت كنى، تو را از راه خدا گمراه مى كنند; (زيرا) آنها تنها از گمان پيروى مى نمايند، و تخمين و حدس (واهى) مى زنند.
6|117|پروردگارت كسانى را كه از راه او گمراه گشته اند، بهتر مى شناسد; و همچنين كسانى را كه هدايت يافته اند.
6|118|از (گوشت) آنچه نام خدا (هنگام ذبح) بر آن گفته شده، بخوريد (و از غير آن نخوريد) اگر به آيات او ايمان داريد.
6|119|چرا از آنچه نام خدا بر آن برده شده نمى خوريد؟! در حالى كه (خداوند) آنچه را بر شما حرام بوده، بيان كرده است! مگراين كه ناچار باشيد; (كه در اين صورت، خوردن از گوشت آن حيوانات جايز است.) و بسيارى از مردم، بخاطر هوا و هوس و نادانى، (ديگران را) گمراه مى سازند; و پروردگارت، تجاوزكاران را بهتر مى شناسد.
6|120|گناهان آشكار و پنهان را رها كنيد. زيرا كسانى كه گناه مى كنند، بزودى در برابر آنچه مرتكب مى شدند، مجازات خواهند شد.
6|121|و از آنچه نام خدا بر آن برده نشده، نخوريد كه اين كار گناه است; و شياطين به دوستان خود مطالبى مخفيانه القا مى كنند، تا با شما به مجادله برخيزند; اگر ازآنها اطاعت كنيد، شما هم مشرك خواهيد بود. 
6|122|آيا كسى كه مرده بود، سپس او را زنده كرديم، [= كافر بود و ايمان آورد] و نورى برايش قرار داديم كه با آن در ميان مردم راه برود، همانند كسى است كه در تاريكى هاست و از آن خارج نمى شود؟! اين گونه براى كافران، آنچه كه (از اعمال زشت) انجام مى دادند، تزيين شده (و زيبا جلوه كرده) است.
6|123|و (نيز) اين گونه در هر شهر و آبادى، بزرگان گنهكارى قرار داديم; (و همه گونه قدرت در اختيارشان گذارديم;) و سرانجام كارشان اين شد كه به مكر (و فريب مردم) پرداختند; ولى (اينگونه افراد) تنها خودشان را فريب مى دهند و نمى فهمند.
6|124|و هنگامى كه آيه اى براى آنها بيايد، مى گويند: «ما هرگز ايمان نمى آوريم، مگر اين كه همانند چيزى كه به پيامبران خدا داده شده، به ما داده شود.» خداوند آگاهتر است كه رسالت خويش را در كجا (و به عهده چه كسى) قرار دهد. بزودى كسانى كه مرتكب گناه شدند، (و مردم را از راه حق منحرف ساختند،) در برابر مكر (و فريب و نيرنگى) كه مى كردند، گرفتار حقارت در پيشگاه خدا، و عذاب شديد خواهند شد.
6|125|آن كس را كه خدا بخواهد هدايت كند، سينه اش را براى (پذيرش) اسلام، گشاده مى سازد; و آن كس را كه (بخاطر اعمال خلافش) بخواهد گمراه سازد، سينه اش را آنچنان تنگ مى كند كه گويا مى خواهد به آسمان بالا برود; اين گونه خداوند پليدى را بر افرادى كه ايمان نمى آورند قرار مى دهد.
6|126|و اين راه مستقيم (و سنّت جاويدان) پروردگار توست; ماآيات خود را براى كسانى كه پند مى گيرند، بيان كرده ايم.
6|127|براى آنها نزد پروردگارشان (در بهشت) سراى امن و آرامش خواهد بود; و بخاطر اعمال (نيكى) كه انجام مى دادند، او ولىّ و ياور آنهاست. 
6|128|در آن روز كه (خدا) همه آنها را جمع و محشور مى سازد، (مى گويد:) اى گروه جنيان (و شياطين)! شما افراد زيادى از انسانها را گمراه ساختيد! دوستان و پيروان آنها از ميان انسانها مى گويند: «پروردگارا! هر يك از ما دو گروه [=پيشوايان و پيروان گمراه] از ديگرى بهره برديم; (ما به لذات زود گذر رسيديم و آنها به حكومت بر ما) و به پايان مهلتى كه براى ما مقرّر داشته بودى رسيديم.» (خداوند) مى گويد: «آتش جايگاه شماست; جاودانه در آن خواهيد ماند، مگر آنچه خدا بخواهد». پروردگار تو حكيم و داناست.
6|129|ما اين گونه بعضى از ستمكاران را بر بعض ديگر مى گماريم بسبب اعمالى كه انجام مى دادند.
6|130|(در آن روز به آنها مى گويد:) اى گروه جنّ و انس! آيا پيامبرانى از خودتان به سوى شما نيامدند كه آيات مرا برايتان بيان مى كردند، و شما را از ملاقات چنين روزى بيم مى دادند؟! آنها مى گويند: «(آرى ما بد كرديم و) بر زيان خود گواهى مى دهيم;» و زندگى (پر زرق و برق) دنيا آنها را فريب داد; و به زيان خود گواهى مى دهند كه كافر بودند.
6|131|اين بخاطر آن است كه پروردگارت هيچ گاه (بدون فرستادن پيامبران، مردم) شهرها و آبادى ها را بخاطر ستمها (و گناهانشان) در حالى كه غافلند هلاك نمى كند.
6|132|و براى هر يك (از اين دو دسته)، درجات (و مراتبى) است از آنچه عمل كردند; و پروردگارت از اعمالى كه انجام مى دهند، غافل نيست.
6|133|وپروردگارت بى نياز و مهربان است; (پس به كسى ستم نمى كند; بلكه همه، نتيجه اعمال خود را مى گيرند;) اگر بخواهد، همه شما را (از اين جهان) مى برد; سپس هر كس را بخواهد جانشين شما مى سازد; همان طور كه شما را از نسل اقوام ديگرى آفريد. 
6|134|آنچه به شما وعده داده مى شود، به يقين فرا مى رسد; و شما نمى توانيد از عدالت و كيفر خدا فرار كنيد.
6|135|بگو: «اى قوم من! هرچه در توان داريد، انجام دهيد! من (هم به وظيفه خود) عمل مى كنم; امّا بزودى خواهيد دانست كه سرانجام نيك (و رستگارى) از آن كيست! به يقين، ستمكاران رستگار نخواهند شد!»
6|136|آنها [= مشركان] سهمى از آنچه خداوند از زراعت و چهارپايان آفريده، براى او قرار دادند; (و سهمى براى بتها.) و به گمان خود گفتند: «اين، از آن خداست; و اين هم از آن معبودهاى ما.» آنچه براى معبودهايشان بود، به خدا نمى رسيد; ولى آنچه براى خدا بود، به معبودهايشان مى رسيد. (چون، اگر سهم بتها با كمبودى مواجه مى شد، سهم خدا را به بتها مى دادند; امّا عكس آن را مجاز نمى دانستند.) چه بد داورى مى كنند (كه علاوه بر شرك، خدا را كمتر از بتها مى دانند)!
6|137|و اين گونه معبودهاى آنها، قتل فرزندانشان را در نظر بسيارى از آنها جلوه دادند; (زيرا كودكان خود را قربانى بتها مى كردند، و افتخار مى نمودند.) سرانجام آنها را به هلاكت افكندند; و در نهايت، آيينشان را بر آنان مشتبه ساختند. و اگر خدا مى خواست، چنين نمى كردند; (ولى اجبار سودى ندارد.) بنابراين، آنها و تهمت هايشان را به حال خود واگذار (و به آنها اعتنا مكن).
6|138|و گفتند: «اين چهارپايان و زراعت (كه مخصوص بتهاست، براى همه) ممنوع است; و جز كسانى كه ما بخواهيم ـ به گمان آنها ـ نبايد از آن بخورند. و (اينها) چهارپايانى است كه سوار شدن بر آنها حرام شده است.» و چهارپايانى (داشتند) كه (هنگام ذبح،) نام خدا را بر آن نمى بردند، و به خدا دروغ مى بستند; (و مى گفتند: «اين احكام، همه از ناحيه اوست.») بزودى (خدا) آنها را به سزاى افتراهايى كه مى بستند كيفر مى دهد. 
6|139|و گفتند: «بچه هايى كه در شكم اين حيوانات است، مخصوص مردان ماست; و بر همسران ما حرام است; امّا اگر مرده باشد [= مرده متولّد شود]، همه در آن شريكند.» بزودى (خدا) كيفر اين سخنان ناروا (و احكام دروغين) آنها را مى دهد; او حكيم و داناست.
6|140|به يقين كسانى كه فرزندان خود را از روى سفاهت و نادانى كشتند، گرفتار خسران شدند; (زيرا) آنچه را خدا به آنها روزى داده بود، برخود حرام كردند; و بر خدا افترا بستند. آنها گمراه شدند; و هدايت نيافتند.
6|141|اوست كسى كه باغهاى معروش [= باغهايى كه درختانش روى داربست ها قرار دارد]، و باغهاى غير معروش [= باغهايى كه نياز به داربست ندارد] را آفريد; و (همچنين) نخل و انواع زراعت را، كه ازنظر ميوه و طعم باهم متفاوتند; و (نيز) درخت زيتون و انار را، كه از جهتى با هم شبيه، و از جهتى تفاوت دارند; (برگ و ساختمان ظاهريشان شبيه يكديگر است، ولى طعم و ميوه آنها متفاوت مى باشد.) از ميوه آن، به هنگامى كه به ثمر مى نشيند، بخوريد; و حق آن را به هنگام برداشت (محصول)،بپردازيد; و اسراف نكنيد، كه خداوند مسرفان را دوست ندارد.
6|142|(اوست كسى كه) از چهارپايان، براى شما حيوانات باربر، و حيوانات كوچك (براى منافع ديگر) آفريد; از آنچه به شما روزى داده است، بخوريد; و از گامهاى شيطان پيروى ننماييد، كه او براى شما دشمنى آشكار است.
6|143|هشت زوج از چهارپايان; از ميش دو زوج (نر و ماده)، و از بز دو زوج (نر و ماده) (براى شما آفريد); بگو: «آيا خداوند نرهاى آنها را حرام كرده، يا ماده ها را؟! يا آنچه شكم ماده ها در بر گرفته؟! اگر راست مى گوييد (و بر تحريم اينها دليلى داريد،) به من از روى علم و آگاهى خبر دهيد!»
6|144|و از شتر دو زوج (نر و ماده)، و از گاو هم دو زوج (نر و ماده); بگو: «آيا خداوند نرها را حرام كرده يا ماده ها را؟! يا آنچه را شكم ماده ها در برگرفته؟! يا هنگامى كه خدا شما را به اين موضوع سفارش كرد، شما گواه (بر اين تحريم) بوديد؟! پس چه كسى ستمكارتر است از آن كس كه بر خدا دروغ مى بندد، تا از روى جهل، مردم را گمراه سازد؟! خداوند هيچ گاه گروه ستمكاران را هدايت نمى كند» 
6|145|بگو: «در آنچه بر من وحى شده، هيچ طعامى را براى خورندگان، حرام نمى يابم; بجز اين كه مردار باشد، يا خونى كه (از بدن حيوان) بيرون ريخته، يا گوشت خوك ـ كه اينها همه پليدند ـ يا حيوانى كه به گناه، (هنگام زبح) نام غير خدا [= نام بتها] بر آن برده شده است.» امّا كسى كه ناچار (از خوردن اين محرمات) شود، در صورتى كه ستمكار و متجاوز نباشد، (گناهى بر او نيست); زيرا پروردگارت، آمرزنده و مهربان است.
6|146|و بر يهوديان، هر حيوان ناخن دار [= حيواناتى كه سم يكپارچه دارند] را حرام كرديم; و از گاو و گوسفند، پيه و چربيشان را بر آنان تحريم نموديم; مگر چربيهايى كه بر پشت آنها قرار دارد، و يا در دو طرف پهلوها، و يا آنها كه با استخوان آميخته است; اين كيفر را به سزاى ستمشان به آنها داديم; و ما راست مى گوييم.
6|147|اگر تو را تكذيب كنند (و اين حقايق را نپذيرند)، به آنها بگو: «پروردگار شما، داراى رحمتى گسترده است; امّا مجازات او هم از مجرمان بازگردانده نمى شود; (و اگر ادامه دهيد كيفر شما حتمى است)».
6|148|بزودى مشركان (براى تبرئه خويش) مى گويند: «اگر خدا مى خواست، نه ما مشرك مى شديم و نه پدران ما; و نه چيزى را تحريم مى كرديم.» كسانى كه پيش از آنها بودند نيز، همين گونه (آيات خدا را) تكذيب كردند; و سرانجام (طعم) كيفر ما را چشيدند. بگو: «آيا دليل روشنى (بر اين موضوع) داريد كه آن را بر ما آشكار سازيد؟! شما فقط از پندارهاى بى اساس پيروى مى كنيد، و تخمينهاى نابه جا مى زنيد.»
6|149|بگو: «دليل رسا براى خداست (دليلى كه براى هيچ كس بهانه اى باقى نمى گذارد). و اگر او مى خواست، همه شما را (به اجبار) هدايت مى كرد. (ولى هدايت اجبارى بى ثمر است.)»
6|150|بگو: «گواهان خود را، كه گواهى مى دهند خداوند اينها را حرام كرده است، بياوريد!» اگر آنها (به دروغ) گواهى دهند، تو با آنان (همصدا نشو. و) گواهى نده; و از هوا و هوس كسانى كه آيات ما را تكذيب كردند، و كسانى كه به آخرت ايمان ندارند و براى پروردگارشان همتا و شبيه قرار مى دهند، پيروى مكن.
6|151|بگو: «بياييد آنچه را پروردگارتان بر شما حرام كرده است برايتان بخوانم: اين كه چيزى را همتاى خدا قرار ندهيد; و به پدر و مادر نيكى كنيد; و فرزندانتان را از (ترس) فقر، نكشيد; ما شما و آنها را روزى مى دهيم; و به كارهاى زشت نزديك نشويد، چه آشكار باشد چه پنهان; و انسانى را كه خداوند محترم شمرده، به قتل نرسانيد، مگر بحق (و از روى استحقاق). اين چيزى است كه خداوند شما را به آن سفارش كرده، تا بينديشيد.
6|152|و به مال يتيم، جز به بهترين صورت (و براى اصلاح)، نزديك نشويد، تا به حدّ رشد خود برسد; و حقّ پيمانه ووزن را بعدالت ادا كنيد; ـ هيچ كس را، جز به مقدار تواناييش، تكليف نمى كنيم ـ و هنگامى كه سخنى مى گوييد، (و داورى مى كنيد،) عدالت را رعايت نماييد، حتّى اگر در مورد نزديكان (شما) بوده باشد; و به پيمان خدا وفا كنيد. اين چيزى است كه خداوند شما را به آن سفارش مى كند، تا متذكّر شويد.
6|153|اين راه مستقيم من است; از آن پيروى كنيد; و از راههاى پراكنده (و انحرافى) پيروى نكنيد، كه شما را از راه او، دور مى سازد; اين چيزى است كه خداوند شما را به آن سفارش مى كند، تا پرهيزگارى پيشه كنيد.»
6|154|سپس به موسى كتاب آسمانى داديم; تا (نعمت خود را) برآنها كه نيكوكار بودند، كامل كنيم; و همه چيز را (كه مورد نياز آنها بود، در آن) روشن سازيم; و آن را مايه هدايت و رحمت قرار دهيم; شايد به لقاى پروردگارشان (و روز رستاخيز)، ايمان آورند. 
6|155|و اين كتابى است پر بركت، كه ما نازل كرديم; از آن پيروى كنيد، و پرهيزگارى پيشه نماييد، تا مورد رحمت (خدا) قرار گيريد.
6|156|(ما اين كتاب را نازل كرديم) تا مبادا بگوييد: «كتاب آسمانى تنها بر دو طايفه پيش از ما [= يهود و نصارى] نازل شده بود; و ما از بحث و بررسى آنان بى خبر بوديم».
6|157|يا بگوييد: «اگر كتاب آسمانى بر ما نازل مى شد، از آنها هدايت يافته تر بوديم». اينك آيات و دلايل روشن از جانب پروردگارتان،و هدايت و رحمت براى شما آمد. پس، چه كسى ستمكارتر است از كسى كه آيات خدا را تكذيب كرده، و از آن روى گردانده است؟! و بزودى كسانى را كه از آيات ما روى مى گردانند، به سبب اعراضشان، مجازات بدى خواهيم كرد!
6|158|آيا جز اين انتظار دارند كه فرشتگان به سراغشان آيند، يا پروردگارت (خودش) به سوى آنها بيايد، يا بعضى از آيات پروردگارت (و نشانه هاى رستاخيز)؟! امّا آن روز كه بعضى از آيات پروردگارت (نشانه هاى مرگ و عذاب) ظاهر شود، ايمان آوردن كسى كه قبلاً ايمان نياورده، يا در ايمانش عمل نيكى انجام نداده، سودى به حالش نخواهد داشت. بگو: «(اكنون كه شما چنين انتظارات نادرستى داريد،)انتظار بكشيد! ما هم انتظار (كيفر شما را) مى كشيم!»
6|159|كسانى كه در آيين خود تفرقه ايجاد كردند، و به دسته هاى گوناگون (و مذاهب مختلف) تقسيم شدند، تو هيچ گونه رابطه اى با آنها ندارى. سر و كار آنها تنها با خداست; سپس خدا آنها را از آنچه انجام مى دادند، با خبر مى كند.
6|160|هر كس كار نيكى به جا آورد، ده برابر آن پاداش دارد، و هر كس كار بدى انجام دهد، جز بمانند آن، كيفر نخواهد ديد; و ستمى بر آنها نخواهد شد.
6|161|بگو: «پروردگارم مرا به راه راست هدايت كرده; آيينى استوار (و ضامن سعادت دين و دنيا); آيين ابراهيم; كه ايمانى خالص داشت; و از مشركان نبود.»
6|162|بگو: «نماز و تمام عبادات من، و زندگى و مرگ من، همه براى خداوندى است كه پروردگار جهانيان است.
6|163|همتايى براى او نيست; و به همين مأمور شده ام; و من نخستين مسلمانم.»
6|164|بگو: «آيا غير خدا، پروردگارى را بطلبم، در حالى كه او پروردگار همه چيز است؟! هيچ كس، عمل (بدى) جز به زيان خودش، انجام نمى دهد; و هيچ گنهكارى بار گناه ديگرى را به دوش نمى كشد; سپس بازگشت همه شما به سوى پروردگارتان است; و شما را از آنچه در آن اختلاف داشتيد، باخبر خواهد كرد.
6|165|و او كسى است كه شما را جانشينان (و نمايندگان خود) در زمين ساخت، و درجات بعضى از شما را بالاتر از بعضى ديگر قرار داد، تا شما را بوسيله آنچه در اختيارتان قرار داده بيازمايد; به يقين پروردگار تو داراى مجازات سريع و (در عين حال نسبت به حق پويان) آمرزنده و مهربان است.
7|1|المص.
7|2|اين كتابى است كه بر تو نازل شده ـ پس نبايد از (ناحيه ابلاغ) آن، ناراحتى در سينه داشته باشى. ـ تا به وسيله آن، (مردم را از عواقب اعمال بد) بيم دهى; و تذكّرى است براى مؤمنان.
7|3|از چيزى كه از جانب پروردگارتان بر شما نازل شده، پيروى كنيد. و از اوليا و معبودهاى ديگر جز او، پيروى نكنيد. هر چند كمتر متذكّر مى شويد.
7|4|چه بسيار شهرها و آباديها كه آنها را (بر اثر گناه فراوانشان) هلاك كرديم; و عذاب ما شب هنگام، يا در روز هنگامى كه استراحت كرده بودند، به سراغشان آمد.
7|5|و در آن موقع كه عذاب ما به سراغ آنها آمد، سخنى نداشتند جز اين كه گفتند: «ما ستمكار بوديم.» (ولى اين اعتراف به گناه; ديگر دير شده بود.)
7|6|به يقين، (هم) از كسانى كه پيامبران به سوى آنها فرستاده شدند سؤال خواهيم كرد; و(هم) از پيامبران سؤال مى كنيم.
7|7|و مسلّماً (اعمالشان را) با علم (خود) براى آنان شرح خواهيم داد; و ما هرگز غايب نبوديم (بلكه همه جا ناظر اعمال بندگان هستيم).
7|8|وزن كردن (اعمال، و سنجش ارزش آنها) در آن روز، حق است. كسانى كه كفّه هاى (عملِ) آنها سنگين است، تنها آنان رستگارند.
7|9|و كسانى كه كفّه هاى (عملِ) آنها سبك است، افرادى هستند كه سرمايه وجود خود را، به سبب ظلم و ستمى كه نسبت به آيات ما روا مى داشتند، از دست داده اند.
7|10|ما تسلّط بر زمين را براى شما قرار داديم; و انواع وسايل زندگى را براى شما فراهم ساختيم; هر چند كمتر شكرگزارى مى كنيد.
7|11|ما شما را آفريديم; سپس صورت بندى كرديم; بعد به فرشتگان گفتيم: «براى آدم سجده و خضوع كنيد.» آنها همه سجده كردند; جز ابليس كه از سجده كنندگان نبود.
7|12|(خداوند به او) فرمود: «در آن هنگام كه به تو فرمان دادم، چه چيز تو را مانع شد كه سجده كنى؟!» گفت: «من از او بهترم; مرا از آتش آفريده اى و او را از گِل!»
7|13|فرمود: «از آن (مقام و مرتبه ات) فرود آى. تو حق ندارى در آن (مقام و مرتبه) تكبّر كنى. بيرون رو، كه تو از افراد پست و كوچكى.»
7|14|گفت:«مرا تا روزى كه (مردم) برانگيخته مى شوند مهلت ده (و زنده بگذار.)»
7|15|فرمود: «تو از مهلت داده شدگانى.» 
7|16|به دروغ گفت: «به سبب آنكه مرا گمراه ساختى، من بر سر راه مستقيم تو، در كمين آنها مى نشينيم.
7|17|سپس از پيش رو و از پشت سر، و از طرف راست و از طرف چپ آنها، به سراغشان مى روم; وبيشتر آنها را شكرگزار نخواهى يافت.»
7|18|فرمود: «از آن (مقام)، با ننگ و عار و خوارى، بيرون رو! به يقين هر كس از آنها از تو پيروى كند، جهنّم را از شما همگى پر مى كنم.
7|19|و اى آدم! تو و همسرت در بهشت ساكن شويد; و از هرجا كه خواستيد، بخوريد! امّا به اين درخت نزديك نشويد،كه از ستمكاران خواهيد بود.»
7|20|سپس شيطان آن دو را وسوسه كرد، تا آنچه را از اندامشان پنهان بود، آشكار سازد; و گفت: «پروردگارتان شما را از اين درخت نهى نكرده مگر بخاطر اين كه (اگر از آن بخوريد،) هر دو فرشته خواهيد شد، يا جاودانه(در بهشت) خواهيد ماند.»
7|21|وبراى آنها سوگند ياد كرد كه من براى شما از خيرخواهانم. 
7|22|و به اين ترتيب، آنها را با فريب (از مقامشان) فرود آورد. و هنگامى كه از آن درخت چشيدند، اندامشان [= عورتشان] بر آنها آشكار شد; و براى پوشاندن خود، از برگهاى (درختانِ) بهشتى جامه دوختند. و پروردگارشان آنها را ندا داد كه: «آيا شما را از آن درخت نهى نكردم، و نگفتم كه شيطان براى شما دشمن آشكارى است؟!»
7|23|گفتند: «پروردگارا! ما به خويشتن ستم كرديم; و اگر ما را نبخشى و بر ما رحم نكنى، به يقين از زيانكاران خواهيم بود.»
7|24|فرمود: «(از مقام خويش،) فرود آييد، در حالى كه بعضى از شما نسبت به بعض ديگر، دشمن خواهيد بود. (شيطان دشمن شماست، و شما دشمن او.) و براى شما در زمين، تا زمان معيّنى محل اقامت و وسيله بهره بردارى خواهد بود.»
7|25|فرمود: «در آن[= زمين] زنده مى شويد; و در آن مى ميريد; و (در رستاخيز) شما را از آن بيرون مى آورند.»
7|26|اى فرزندان آدم! لباسى براى شما آفريديم كه اندام شمارا مى پوشاند و مايه زينت شماست; امّا جامه پرهيزگارى بهتر است. اينها (همه) از آيات خداست، تا متذكّر (نعمتهاى او) شوند.
7|27|اى فرزندان آدم! شيطان شما را نفريبد، آن گونه كه پدر و مادر شما را از بهشت بيرون كرد، و لباسشان را از تنشان بيرون ساخت تا عورتشان را به آنها نشان دهد. چه اين كه او و طايفه اش شما را مى بينند از جايى كه شما آنها را نمى بينيد;(امّا بدانيد) ما شياطين را اولياى كسانى قرار داديم كه ايمان نمى آورند.
7|28|و هنگامى كه كار زشتى انجام مى دهند مى گويند: «پدران خود را بر اين (عمل) يافتيم; و خداوند ما را به آن فرمان داده است.» بگو: «خداوند (هرگز) به كار زشت فرمان نمى دهد. آيا چيزى به خدا نسبت مى دهيد كه نمى دانيد؟!»
7|29|بگو: «پروردگارم امر به عدالت كرده است; و روى خويش را در هر مسجد (و به هنگام عبادت) به سوى او كنيد; و او را بخوانيد، و دين (خود) را براى او خالص كنيد.(و بدانيد) همان گونه كه در آغاز شما را آفريد، (بار ديگر در رستاخيز) باز مى گرديد».
7|30|جمعى را هدايت كرده; و جمعى (كه شايستگى نداشته اند،) گمراهى بر آنها مسلّم شده است. آنها (كسانى هستند كه) شياطين را به جاى خداوند، اولياى خود انتخاب كردند; و گمان مى كنند هدايت يافته اند.
7|31|اى فرزندان آدم! زينت خود را در هنگام رفتن به هر مسجدى، با خود برداريد; و (از نعمتهاى الهى) بخوريد و بياشاميد، ولى اسراف نكنيد كه خداوند مسرفان را دوست نمى دارد.
7|32|بگو: «چه كسى زينتهاى الهى را كه براى بندگان خود آفريده، و روزيهاى پاكيزه را حرام كرده است؟!» بگو: «اينهادر زندگى دنيا، براى كسانى است كه ايمان آورده اند; (اگر چه ديگران نيز با آنها مشاركت دارند; ولى) در قيامت، فقط براى مؤمنان خواهد بود.» اين گونه آيات (خود) را براى كسانى كه آگاهند، شرح مى دهيم.
7|33|بگو: «خداوند، تنها اعمال زشت را، حرام كرده است; چه آشكار باشد و چه پنهان; و (همچنين) گناه و ستم به نا حق را;و اين كه چيزى را كه خداوند دليلى براى آن نازل نكرده، همتاى خداوند قرار دهيد; و چيزى را كه نمى دانيد به نسبت دهيد.»
7|34|براى هر قوم و جمعيّتى، زمان و اجل (معيّنى) است; و هنگامى كه اجل آنها فرا رسد، نه ساعتى از آن تأخير مى كنند، و نه بر آن پيشى مى گيرند.
7|35|اى فرزندان آدم! اگر پيامبرانى از خود شما به سراغتان بيايند كه آيات مرا براى شما بازگو كنند، (از آنها پيروى كنيد;) كسانى كه پرهيزگارى پيشه كنند و عمل صالح انجام دهند، نه ترسى بر آنهاست و نه اندوهگين مى شوند.
7|36|و كسانى كه آيات ما را تكذيب كردند، و در برابر آن تكبّر نمودند، اهل دوزخند;جاودانه در آن خواهند ماند.
7|37|چه كسى ستمكارتر است از آنها كه بر خدا دروغ بستند، يا آيات او را تكذيب كردند؟! آنهانصيبشان را از آنچه مقدّر شده (از نعمتها و مواهب اين جهان) مى برند; تا زمانى كه فرستادگان ما (و فرشتگان قبض روح) به سراغشان آيند كه جانشان را بگيرند; از آنها مى پرسند: «كجايند معبودهايى كه غير از خدا مى خوانديد؟! (چرا به يارى شما نمى آيند؟!)» مى گويند: «آنها (همه) از نظر ما پنهان و گم شدند» و به زيان خود گواهى مى دهند كه كافر بودند.
7|38|(خداوند به آنها) مى گويد: «در صف اقوام گمراهى از جنّ و انس كه پيش از شما بودند در آتش وارد شويد!» هر زمان كه گروهى وارد مى شوند، گروه همسان خود را لعن مى كنند; تا همگى با ذلّت در آن قرار گيرند، در اين هنگام، گروه پيروان درباره پيشوايان خود مى گويند: «پروردگارا! اينها بودند كه ما را گمراه ساختند; پس كيفر آنها را از آتش دو برابر كن. (كيفرى براى گمراهيشان، و كيفرى به خاطر گمراه ساختن ما.)» مى فرمايد: «براى هر كدام (از شما) دو عذاب است; ولى نمى دانيد.» 
7|39|و پيشوايان آنها به پيروان خود مى گويند: «شما برترى بر ما نداشتيد; پس بچشيد عذاب (الهى) را در برابر آنچه انجام مى داديد!»
7|40|كسانى كه آيات ما را تكذيب كردند، و دربرابر آن تكبّر ورزيدند، (هرگز) درهاى آسمان به رويشان گشوده نمى شود; و(هيچ گاه) داخل بهشت نخواهند شد مگر اين كه شتر از سوراخ سوزن بگذرد! اين گونه، مجرمان را كيفر مى دهيم.
7|41|براى آنها بسترى از (آتشِ) دوزخ، و روى آنها پوششى (از آن) است; و اينچنين ستمكاران را جزا مى دهيم. 
7|42|و كسانى كه ايمان آورده و كارهاى شايسته انجام داده اند ـ البتّه هيچ كس را جز به اندازه تواناييش تكليف نمى كنيم ـ آنها اهل بهشتند; و جاودانه در آن خواهند ماند.
7|43|و آنچه در دلها از كينه و حسد دارند، برمى كَنيم (تا در صفا با هم زندگى كنند); و از زير (قصرهاى) آنها، نهرها جارى است; مى گويند: «ستايش مخصوص خداوندى است كه ما را به اين (همه نعمتها) رهنمون شد; و اگر خدا ما را هدايت نكرده بود، ما (به اينها) راه نمى يافتيم. مسلّماً فرستادگان پروردگار ما حق را آوردند.» و (در اين هنگام) به آنان ندا داده مى شود كه: «اين بهشت را در برابر اعمالى كه انجام مى داديد، به ارث برديد.»
7|44|و بهشتيان دوزخيان را صدا مى زنند كه: «آنچه را پروردگارمان به ماوعده داده بود، همه را حق يافتيم; آيا شما هم آنچه را پروردگارتان به شما وعده داده بود حق يافتيد؟!» مى گويند: «آرى» دراين هنگام،ندادهنده اى در ميان آنها ندا مى دهد كه: «لعنت خدا بر ستمكاران باد!
7|45|(همان) كسانى كه (مردم را) از راه خدا باز مى دارند، و (با القاى شبهات) مى خواهند آن را كج و معوج نشان دهند; و آنها سراى ديگر را انكار مى كنند.»
7|46|و در ميان آن دو [= بهشتيان و دوزخيان]، حجابى است; و بر «اعراف» مردانى هستند كه هر يك از آن دو گروه را از چهره هايشان مى شناسند; و بهشتيان را صدا مى زنند كه: «درود بر شما باد!» امّا داخل بهشت نمى شوند، در حالى كه اميد آن را دارند.
7|47|و هنگامى كه چشمشان به دوزخيان مى افتد مى گويند: «پروردگارا! ما را با گروه ستمكاران قرار مده.»
7|48|و اصحاب اعراف، مردانى (از دوزخيان را) كه از سيمايشان آنها را مى شناسند، صدا مى زنند و مى گويند: «(ديديد كه) نه جمع آورى (مال و ثروت) شما و نه تكبر ورزيدن شما، به حالتان سودى نداد!»
7|49|آيا اينها [=اين واماندگان براعراف] همانان هستند كه سوگند ياد كرديد خداوند، هرگز رحمتش را شامل حال آنها نخواهد كرد؟! (ولى خداوند بخاطر ايمان و كارهاى نيكشان، آنها رابخشيد; هم اكنون به آنها گفته مى شود:) داخل بهشت شويد، كه نه ترسى بر شماست و نه اندوهگين مى شويد.
7|50|و دوزخيان، بهشتيان را صدا مى زنند كه: «(ترحم كنيد و) مقدارى آب، يا از آنچه خدا به شما روزى داده، به ما ببخشيد.» آنها (در پاسخ) مى گويند: «خداوند اينها را بر كافران حرام كرده است.»
7|51|(همان) كسانى كه دين و آيين خود را سرگرمى و بازيچه گرفتند; و زندگى دنيا آنان را مغرور ساخت; امروز ما آنها را فراموش مى كنيم، همان گونه كه آنها ديدار چنين روزى را فراموش كردند و آيات ما را انكار مى نمودند.
7|52|ما كتابى براى آنها آورديم كه (اسرار و رموز) آن را با آگاهى شرح داديم; (كتابى) كه مايه هدايت و رحمت براى گروهى است كه ايمان مى آورند.
7|53|آيا آنها جز انتظار ظهور آيات (و فرا رسيدن تهديدهاى الهى) را دارند؟! آن روز كه ظهور آنها فرا رسد، (كار از كار گذشته، و پشيمانى سودى ندارد; و) كسانى كه قبلاً آن را فراموش كرده بودند مى گويند: «فرستادگان پروردگار ما، حق را آوردند; آيا(امروز) براى ما شفاعت كنندگانى وجود دارند كه براى ما شفاعت كنند، يا (به ما اجازه داده شود به دنيا) بازگرديم، و اعمالى غير از آنچه انجام مى داديم، انجام دهيم؟!» (ولى) آنها سرمايه وجود خود را از دست داده اند; و معبودهايى را كه به دروغ ساخته بودند، همگى از نظرشان گم مى شوند. (نه راه بازگشتى دارند، و نه شفاعت كننده اى) 
7|54|پروردگار شما، خداوندى است كه آسمانها و زمين را در شش روز [= شش دوران] آفريد; سپس بر عرش (قدرت) قرار گرفت (و به تدبير جهان پرداخت); با (پرده تاريكِ) شب، روز را مى پوشاند; و شب به سرعت، در پى روز مى آيد; و خورشيد و ماه و ستارگان را آفريد، كه مسخّر فرمان او هستند. آگاه باشيد كه آفرينش و تدبير (جهان)، از آن او (و به فرمان او) است! پر بركت و بى زوال است خداوندى كه پروردگار جهانيان است.
7|55|پروردگار خود را (آشكارا) از روى تضرع، و در پنهانى، بخوانيد; (و از تجاوز، دست برداريد كه) او متجاوزان را دوست نمى دارد.
7|56|و در زمين پس از اصلاح آن فساد نكنيد، و او را با بيم و اميد بخوانيد. (بيم از مسووليتها، و اميد به رحمتش. و نيكى كنيد) زيرا رحمت خدا به نيكوكاران نزديك است.
7|57|او همان كسى است كه بادها را به عنوان بشارت، در پيشاپيش (باران) رحمتش مى فرستد; تا ابرهاى سنگين بار را (بر دوش) كشند; (سپس) ما آنها را به سوى زمينهاى مرده مى فرستيم; و بوسيله آنها، آب (حياتبخش) را نازل مى كنيم; و با آن، ميوه هاى گوناگون (از خاك تيره) بيرون مى آوريم; اين گونه (كه زمينهاى مرده را زنده كرديم،) مردگان را (نيز در قيامت) زنده مى كنيم، شايد (با توجه به اين مثال) متذكّر شويد.
7|58|سرزمين پاكيزه (و مستعد)، گياهش به فرمان پروردگار مى رويد; امّا سرزمين هاى ناپاك (و شوره زار)، جز گياه اندك و بى ارزش، از آن نمى رويد; اين گونه آيات (خود) را براى گروهى كه شكرگزارند، شرح مى دهيم.
7|59|ما نوح را به سوى قومش فرستاديم; او گفت: «اى قوم من! (تنها) خداوند يگانه را پرستش كنيد،كه معبودى جز او براى شما نيست. (و اگر غير او را عبادت كنيد،) من بر شما از عذاب روز بزرگى مى ترسم!»
7|60|(ولى) اشراف قومش به او گفتند:«ما تو را در گمراهى آشكارى مى بينيم.»
7|61|گفت: «اى قوم من! من هيچگونه گمراهى ندارم; بلكه من فرستاده اى از جانب پروردگار جهانيانم.
7|62|رسالتهاى پروردگارم را به شما ابلاغ مى كنم; و خيرخواه شما هستم; و از خداوند چيزهايى مى دانم كه شما نمى دانيد.
7|63|آيا تعجب كرده ايد كه پيام آگاه كننده پروردگارتان بوسيله مردى از خودتان به شما برسد، تا (از عواقب اعمال خلاف) بيمتان دهد، و در پرتو آن، پرهيزگارى پيشه كنيد و مشمول رحمت (الهى) شويد؟!»
7|64|امّا سرانجام او را تكذيب كردند; و ما او و كسانى را كه با وى در كشتى بودند، رهايى بخشيديم;و كسانى را كه آيات ما را تكذيب كردند، غرق كرديم; زيرا آنها گروهى نابينا (و كوردل) بودند.
7|65|و به سوى قوم عاد، برادرشان «هود» را (فرستاديم);گفت: «اى قوم من! (تنها) خدا را پرستش كنيد، كه جز او معبودى براى شما نيست. آيا پرهيزگارى پيشه نمى كنيد؟!»
7|66|اشراف كافر قوم او گفتند: «ما تو را گرفتار سفاهت مى بينيم، و به يقين تو را از دروغگويان مى دانيم.»
7|67|گفت: «اى قوم من! من دچار سفاهتى نيستم، بلكه فرستاده اى از سوى پروردگار جهانيانم.
7|68|رسالتهاى پروردگارم را به شما ابلاغ مى كنم; و من خيرخواه امينى براى شما هستم.
7|69|آيا تعجب كرده ايد كه پيام آگاه كننده پروردگارتان بوسيله مردى از خودتان به شما برسد تا (از مجازات الهى) بيمتان دهد؟! و به ياد آوريد هنگامى كه شما را جانشينان قوم نوح قرار داد;و شما را از جهت خلقت (و توانايى جسمانى) فزونى بخشيد; پس نعمتهاى خدا را به ياد آوريد، تا رستگار شويد.»
7|70|گفتند: «آيا آمده اى كه تنها خداى يگانه را بپرستيم، و آنچه را پدران ما مى پرستيدند، رها كنيم؟! پس اگر راست مى گويى آنچه را (از بلا و عذاب الهى) به ما وعده مى دهى، بياور!»
7|71|گفت: «پليدى و غضب از سوى پروردگارتان، شما را (به سبب اعمالتان) فرا گرفته است. آيا با من در مورد اسم هايى (بى مسمّا) كه شما و پدرانتان آنها را (خدا) ناميده ايد مجادله مى كنيد، در حالى كه خداوند هيچ دليلى درباره آن نازل نكرده است؟! پس شما منتظر باشيد، من هم با شما انتظار مى كشم! (شما انتظار شكست من، و من انتظار عذاب الهى براى شما!)»
7|72|سرانجام، او و كسانى را كه با او بودند، با رحمتى از سوى خود نجات بخشيديم; و ريشه كسانى كه آيات ما را تكذيب كردند و مؤمن نبودند، قطع كرديم.
7|73|و به سوى (قوم) ثمود، برادرشان صالح را (فرستاديم); گفت: «اى قوم من! (تنها) خدا را بپرستيد، كه جز او، معبودى براى شما نيست.دليل روشنى از طرف پروردگارتان براى شما آمده: اين «ناقه» الهى براى شما نشانه اى است; بگذاريد در زمين خدا به چرا مشغول شود; و هيچ گونه آزارى به آن نرسانيد، كه عذاب دردناكى شما را خواهد گرفت!
7|74|و به خاطر بياوريد هنگامى كه شما را جانشينان قوم «عاد» قرار داد، و در زمين مستقر ساخت،كه در دشتهايش، قصرها براى خود بنا مى كنيد; و در كوهها، براى خود خانه ها مى تراشيد. بنابراين، نعمتهاى خدا را متذكّر شويد; و در زمين، به فساد نكوشيد.»
7|75|(ولى) اشراف مستكبر قوم او، به مستضعفانى از آنها كه ايمان آورده بودند، گفتند: «آيا (براستى) شما يقين داريد كه صالح از طرف پروردگارش فرستاده شده است؟!» آنها گفتند: «ما به آنچه او براى آن فرستاده شده، ايمان آورده ايم.»
7|76|مستكبران گفتند: «(ولى) ما به آنچه شما به آن ايمان آورده ايد، كافريم.»
7|77|سپس «ناقه» را پى كردند، و از فرمان پروردگارشان سرپيچيدند; و گفتند: «اى صالح! اگر تو از فرستادگان (خدا) هستى، آنچه را (از عذاب الهى) به ما وعده مى دهى، بياور!» 
7|78|سرانجام زمين لرزه آنها را فرا گرفت;و صبحگاهان، در خانه هايشان به رو افتاده و مرده بودند.
7|79|(صالح) از آنها روى برتافت; و گفت: «اى قوم من! رسالت پروردگارم را به شما ابلاغ كردم، و شرط خيرخواهى را انجام دادم، ولى (چه كنم كه) شما خيرخواهان را دوست نداريد.»
7|80|و (به خاطر آوريد) لوط را، هنگامى كه به قوم خود گفت: «آيا عمل بسيار زشتى را انجام مى دهيد كه هيچ يك از جهانيان، پيش از شما انجام نداده است؟!
7|81|آيا شما از روى شهوت به جاى زنان، به سراغ مردان مى رويد؟!، آرى شما گروه اسرافكار (و منحرفى) هستيد»
7|82|ولى پاسخ قومش چيزى جز اين نبود كه گفتند: «اينها را از شهر و ديار خود بيرون كنيد، كه اينها مردمى هستند كه پاكدامنى را مى طلبند (و با ما همصدا نيستند.)»
7|83|(چون كار به اين جا رسيد،) ما او و خاندانش را رهايى بخشيديم; جز همسرش، كه از بازماندگان (و هلاك شدگان در شهر) بود.
7|84|و آن چنان بارانى (از سنگ) بر آنها فرو ريختيم; (كه آنها را در هم كوبيد و نابود ساخت.) پس بنگر سرانجام مجرمان چگونه بود!
7|85|و به سوى مدين، برادرشان شعيب را (فرستاديم); گفت: «اى قوم من! خدا را بپرستيد، كه جز او معبودى براى شما نيست. دليل روشنى از طرف پروردگارتان براى شما آمده است; بنابراين، حقّ پيمانه و وزن را ادا كنيد; و از اموال مردم كم نگذاريد; و در روى زمين، بعد از آن كه (در پرتو ايمان و دعوت انبيا) اصلاح شده است، فساد نكنيد. اين براى شما بهتر است اگر باايمان هستيد.
7|86|و بر سر هر راه ننشينيد تا كسانى را كه به خدا ايمان آورده اند تهديد كنيد و از راه خدا باز داريد، و بخواهيد (با القاى شبهات،) آن را كج و منحرف سازيد. و به خاطر بياوريد زمانى را كه اندك بوديد، و او شما را فزونى بخشيد; و بنگريدسرانجام مفسدان چگونه بود!
7|87|و اگر گروهى از شما به آنچه من به آن فرستاده شده ام ايمان آورده اند، و گروهى ايمان نياورده اند، صبر كنيد تا خداوند ميان ما داورى كند، كه او بهترين داوران است.»
7|88|اشراف مستكبر قوم او گفتند: «اى شعيب! به يقين، تو و كسانى را كه با تو ايمان آورده اند، از شهر و ديارمان بيرون خواهيم راند يا اين كه به آيين ما بازگرديد.» گفت: «آيا (مى خواهيد ما را بازگردانيد) اگر چه مايل نباشيم؟!
7|89|اگر ما به آيين شما بازگرديم، بعد از آن كه خدا ما را از آن نجات بخشيده، به خدا دروغ بسته ايم; و براى ما ممكن نيست كه ما به آن بازگرديم مگر اين كه خدايى كه پروردگار ماست بخواهد; علم پروردگارما، به همه چيز احاطه دارد. تنها بر خدا توكّل كرده ايم. پروردگارا! ميان ما و قوم ما بحق داورى كن، كه تو بهترين داورانى.»
7|90|اشراف كافر قوم او گفتند: «اگر از شعيب پيروى كنيد، به يقين شما زيانكار خواهيد شد.» 
7|91|سرانجام زمين لرزه آنها را فرا گرفت; و صبحگاهان در خانه هايشان به رو افتاده و مرده بودند.
7|92|كسانى كه شعيب را تكذيب كردند، (آنچنان نابود شدند كه) گويا هرگز در آن (خانه ها) سكونت نداشتند! (آرى) آنها كه شعيب را تكذيب كردند، زيانكاران واقعى بودند.
7|93|و از آنان روى بر تافت و گفت: «اى قوم من! من رسالتهاى پروردگارم را به شما ابلاغ كردم و براى شما خيرخواهى نمودم; با اين حال، چگونه بر حال قوم بى ايمان تأسّف بخورم؟!»
7|94|و ما در هيچ شهر و آبادى پيامبرى نفرستاديم مگر اين كه اهل آن را به سختى ها و رنج ها گرفتارساختيم; شايد (به خود آيند، و به سوى خدا) بازگردند و تضّرع كنند.
7|95|سپس (هنگامى كه اين هشدارها در آنان اثر نگذاشت)، نيكى (و فراوانى نعمت و رفاه) را به جاى بدى قرار داديم; آنچنان كه فزونى گرفتند، (و مغرور شدند،) و گفتند: «(تنها ما نبوديم كه گرفتار اين مشكلات شديم;)» به پدران ما نيز ناراحتى و شادمانى رسيد.» چون چنين شد، آنها را (به سبب اعمالشان) ناگهان گرفتيم (و مجازات كرديم)، در حالى كه درك نمى كردند.
7|96|و اگر اهل شهرها و آباديها، ايمان مى آوردند و تقوا پيشه مى كردند، به يقين بركات آسمان و زمين را بر آنها مى گشوديم; ولى (آنها حق را) تكذيب كردند; ما هم آنان را به كيفر اعمالشان مجازات كرديم.
7|97|آيا اهل اين آباديها، از اين ايمن هستند كه عذاب ما شبانه به سراغ آنها بيايد در حالى كه در خواب باشند؟!
7|98|و يا اهل اين آباديها، از اين در امان مى باشند كه عذاب ما هنگام روز به سراغشان بيايد در حالى كه سرگرم بازى هستند؟!
7|99|آيا آنها خود را از عذاب ناگهانى خدا در امان مى دانند؟! در حالى كه جز زيانكاران، خود را از مجازات خدا ايمن نمى دانند.
7|100|آيا كسانى كه زمين را بعد از صاحبان (پيشين) آن به ارث مى برند، عبرت نمى گيرند كه اگر بخواهيم،آنها را نيز به گناهانشان هلاك مى كنيم، و بر دلهايشان مهر مى نهيم تا (صداى حق را) نشنوند؟! 
7|101|اينها، شهرها و آباديهايى است كه قسمتى از اخبار آن را براى تو شرح مى دهيم; پيامبرانشان دلايل روشن براى آنان آوردند; ولى آنها (چنان لجوج بودند كه) به آنچه قبلاً تكذيب كرده بودند، ايمان نمى آوردند. اين گونه خداوند بر دلهاى كافران مهر مى نهد (و بر اثر لجاجت و ادامه گناه، توان تشخيص را از آنها سلب مى كند).
7|102|و براى بيشتر آنها پايبندى به هيچ پيمانى نيافتيم; (بلكه) به يقين اكثر آنها را فاسق و گنهكار يافتيم.
7|103|سپس به دنبال آنها [= پيامبران پيشين] موسى را با آيات خويش به سوى فرعون و اطرافيان او فرستاديم; امّا آنها (با عدم پذيرش)، به آن (آيات) ظلم كردند. ببين سرانجام مفسدان چگونه بود!
7|104|و موسى گفت: «اى فرعون! من فرستاده اى از سوى پروردگار جهانيانم.
7|105|سزاوار است كه بر خدا جز حق نگويم. من دليل روشنى از پروردگارتان براى شما آورده ام;پس بنى اسرائيل را با من بفرست.»
7|106|(فرعون) گفت: «اگر نشانه اى آورده اى، نشان بده اگر از راستگويانى.»
7|107|(موسى) عصاى خود را افكند; ناگهان اژدهاى آشكارى شد.
7|108|و دست خود را (از گريبان) بيرون آورد; سفيد و نورانى براى بينندگان بود.
7|109|اشراف قوم فرعون گفتند: «بى شك، اين ساحرى ماهرو داناست.
7|110|مى خواهد شما را از سرزمينتان بيرون كند; شما چه نظر مى دهيد؟» 
7|111|(سپس به فرعون) گفتند: «او و برادرش را مهلت ده، و مأموران را براى گردآورى (ساحران) به تمام شهرها اعزام كن،
7|112|تا هر ساحر ماهر و دانا را به خدمت تو بياورند.»
7|113|ساحران نزد فرعون آمدند و گفتند: «آيا اگر ما پيروز گرديم، اجر و پاداش مهمّى خواهيم داشت؟!»
7|114|گفت: «آرى، و به يقين شما از مقرّبان خواهيد بود.» 
7|115|(و چون روز مبارزه فرا رسيد. ساحران) گفتند: «اى موسى!يا تو (وسايل سحرت را) بيفكن، يا ما مى افكنيم.»
7|116|گفت: «شما بيفكنيد.» و هنگامى كه (وسايل سحر خود را) افكندند، مردم را چشم بندى كردند و ترساندند; و سحر عظيمى پديد آوردند.
7|117|(ما) به موسى وحى كرديم كه: «عصاى خود را بيفكن.» ناگهان (به صورت مار عظيمى در آمد و) وسايل دروغين آنها را (بسرعت) بلعيد.
7|118|(در اين هنگام،) حق آشكار شد; و آنچه آنها انجام مى دادند، باطل گشت.
7|119|و در آن جا (همگى) مغلوب شدند; و خوار و حقير گشتند.
7|120|و ساحران بى اختيار به سجده افتادند.
7|121|و گفتند: «ما به پروردگار جهانيان ايمان آورديم
7|122|همان پروردگار موسى و هارون.»
7|123|فرعون گفت: «آيا پيش از آن كه به شما اجازه دهم، به او ايمان آورديد؟! حتماً اين نيرنگ و توطئه اى است كه در اين شهر (و ديار) به كار گرفته ايد، تا اهلش را از آن بيرون كنيد; ولى بزودى (نتيجه كار خود را) خواهيد دانست!
7|124|سوگند مى خورم كه دستهاو پاهاى شما را بطور مخالف (يكى از راست و ديگرى از چپ) قطع مى كنم; سپس همگى را به دار مى آويزم!»
7|125|(ساحران) گفتند: «(مهمّ نيست،) مابه سوى پروردگارمان باز مى گرديم.
7|126|انتقام تو از ما، تنها بخاطر اين است كه ما به آيات پروردگار خويش ـ هنگامى كه به سراغ ما آمد ـ ايمان آورديم. پروردگارا! صبر و استقامتى (كافى) بر ما فروريز; و ما را مسلمان بميران.»
7|127|و اشراف قوم فرعون (به او) گفتند: «آياموسى وقومش را رها مى كنى كه در زمين فساد كنند، و تو و خدايانت را رها سازد؟!» گفت: «بزودى پسرانشان را مى كشيم، و زنانشان را (براى خدمت كارى) زنده نگه مى داريم; وما بر آنها كاملاً مسلّطيم.»
7|128|موسى به قوم خود گفت: «از خدا يارى جوييد، و استقامت پيشه كنيد، كه زمين از آن خداست، و آن را به هر كس از بندگانش كه بخواهد، واگذار مى كند; و سرانجام (نيك) براى پرهيزگاران است.» 
7|129|گفتند: «پيش از آن كه به سوى ما بيايى آزار ديديم، (هم اكنون) پس از آمدنت نيز آزار مى بينيم! (كى اين آزارها به سر خواهد آمد؟)» گفت: «اميد است پروردگارتان دشمن شما را هلاك كند، و شما را در زمين جانشين (آنها) سازد، تا ببيند چگونه عمل مى كنيد.»
7|130|و ما فرعونيان را به خشكسالى و كمبود ميوه ها گرفتار كرديم، شايد متذكّر گردند.
7|131|هنگامى كه نيكى (ونعمت) به آنها مى رسيد، مى گفتند: «اين بخاطر خودِ ماست.» و اگر بدى (و بلا) به آنها مى رسيد، مى گفتند: «از شومى موسى و كسان اوست». آگاه باشيد همه اينها، از سوى خداست; ولى بيشتر آنها نمى دانند.
7|132|و گفتند: «هر زمان نشانه و معجزه اى براى ما بياورى كه با آن سحرمان كنى، ما به تو ايمان نمى آوريم.»
7|133|سپس (بلاها را پشت سر هم بر آنها نازل كرديم:) طوفانو ملخ و آفت گياهى و قورباغه ها و خون را ـ كه نشانه هايى از هم جدا بودند ـ بر آنها فرستاديم; ولى (باز بيدار نشدند، و) تكبّر ورزيدند، و جمعيّت گنهكارى بودند.
7|134|هنگامى كه بلا بر آنها مسلّط مى شد، مى گفتند: «اى موسى! از پروردگارت براى ما بخواه به عهدى كه با تو كرده، رفتار كند.اگر اين بلا را از ما مرتفع سازى، به يقين به تو ايمان مى آوريم، و بنى اسرائيل را با تو خواهيم فرستاد.»
7|135|امّا هنگامى كه بلا را، پس از مهلت معيّنى كه به آن مى رسيدند، از آنها برمى داشتيم، پيمان خويش را مى شكستند.
7|136|سرانجام از آنها انتقام گرفتيم،و آنان را در دريا غرق كرديم; زيرا آيات ما را تكذيب كردند، و از آن غافل بودند.
7|137|و مشرقها و مغربهاى پر بركت زمين را به آن قوم كه (زير زنجير ظلم و ستم) به ضعف كشانده شده بودند، واگذار كرديم; و وعده نيك پروردگارت بر بنى اسرائيل، بخاطر صبر و استقامتى كه به خرج دادند، تحقّق يافت; و آنچه فرعون و فرعونيان (از كاخهاى مجلّل) مى ساختند، و آنچه از باغهاى داربست دار فراهم ساخته بودند، در هم كوبيديم!
7|138|و بنى اسرائيل را (سالم) از دريا عبور داديم; (ناگاه) در راه خود به گروهى رسيدند كه اطراف بتهايشان، براى عبادت، گرد آمده بودند. (در اين هنگام، بنى اسرائيل) به موسى گفتند:«تو هم براى ما معبودى قرار ده، همان گونه كه آنها معبودان (و خدايانى) دارند.» گفت: «شما جمعيّتى جاهل و نادان هستيد.
7|139|اينها (را كه مى بينيد)، سرانجام كارشان نابودى است; و آنچه انجام مى دهند، باطل و بى اساس است.»
7|140|(سپس) گفت: «آيا غير از خداوند، معبودى براى شما بطلبم؟! در حالى كه او شما را بر جهانيان (هم عصرتان) برترى داد.»
7|141|(به خاطر بياوريد) زمانى را كه از (چنگال) فرعونيان نجاتتان بخشيديم. در حالى كه پيوسته شما را به بدترين صورت شكنجه مى دادند، پسرانتان را مى كشتند، و زنانتان را (براى خدمت كارى) زنده مى گذاشتند; و در اين، آزمايش بزرگى براى شما از سوى پروردگارتان بود.
7|142|و ما با موسى، سى شب وعده گذاشتيم; سپس آن را با ده شب (ديگر) تكميل نموديم; به اين ترتيب، ميعاد پروردگارش (با او)، چهل شبِ تمام شد. و موسى به برادرش هارون گفته بود: «در ميان قومم جانشين من باش. و (امور آنها را) اصلاح كن. و از روش مفسدان، پيروى منما.»
7|143|و هنگامى كه موسى به ميعادگاه ما آمد، و پروردگارش با او سخن گفت، عرض كرد: «پروردگارا! خودت را به من نشان ده، تا تو را ببينم.» گفت: «هرگز مرا نخواهى ديد. ولى به كوه بنگر، اگر (تاب بياورد كه) در جاى خود ثابت بماند، مرا خواهى ديد.» امّا هنگامى كه پروردگارش بر كوه تجلى نمود، آن را همسان خاك قرار داد; و موسى مدهوش به زمين افتاد. چون به هوش آمد، عرض كرد: «خداوندا. منزّهى تو (از اين كه با چشم تو را ببينم)! من به سوى تو بازگشتم. و من نخستين مؤمنانم.»
7|144|(خداوند) فرمود: «اى موسى! من تو را با رسالتهاى خويش، و با سخن گفتنم (با تو)، بر مردم برترى دادم و برگزيدم; پس آنچه را به تو داده ام بگير; واز شكرگزاران باش.»
7|145|و براى او در الواح (تورات) اندرزى از هر موضوعى نوشتيم; و هر چيزى را (كه مورد نيازشان بود) شرح داديم، پس (به او گفتيم:) آن را با جديّت بگير; و به قوم خود دستور بده: به نيكوترين آنها عمل كنند. (و آنها كه به مخالفت برخيزند، كيفرشان دوزخ است;) و بزودى جايگاه فاسقان رابه شما نشان خواهم داد!» 
7|146|بزودى كسانى را كه در روى زمين به نا حق تكبّر مىورزند، از (ايمان به) آيات خود، منصرف مى سازم. (زيرا آنها چنانند كه) اگر هر آيه و نشانه اى را ببينند، به آن ايمان نمى آورند; اگر راه هدايت را ببينند، آن را راه خود انتخاب نمى كنند; واگر طريق گمراهى را ببينند، آن را راه خود انتخاب مى كنند. (همه) اينها بخاطر آن است كه آيات ما را تكذيب كردند،و از آن غافل بودند.
7|147|و كسانى كه آيات ما، و ديدار آخرت را تكذيب (و انكار) كنند، اعمالشان نابود مى گردد; آيا جز آنچه را عمل مى كردند پاداش داده مى شوند؟! 
7|148|قوم موسى بعد از (رفتن) او (به ميعادگاه الهى)، از زيورهاى خود مجسمه گوساله اى ساختند; كه صدايى همچون صداى گوساله داشت. آيا آنها نمى ديدند كه با آنان سخن نمى گويد، و به راه (راست) هدايتشان نمى كند؟! آن را (خداى خود) انتخاب كردند، و ستمكار بودند.
7|149|و هنگامى كه حقيقت در دسترسشان قرار گرفت، و ديدند گمراه شده اند، گفتند: «اگر پروردگارمان به ما رحم نكند، و ما را نيامرزد، بطور قطع از زيانكاران خواهيم بود.»
7|150|و هنگامى كه موسى خشمگين و اندوهناك به سوى قوم خود بازگشت، گفت: «پس از من، بد جانشينانى برايم بوديد (و آيين الهى را ضايع كرديد). آيا در مورد فرمان پروردگارتان (و تمديد مدّت ميعاد او)، عجله نموديد (و زود قضاوت كرديد)؟!» سپس الواح را افكند، و سر برادر خود را گرفت (و با عصبانيّت) به سوى خود كشيد; (برادرش) گفت: «فرزند مادرم! اين گروه، مرا در فشار گذاردند و ناتوان كردند; و نزديك بود مرا بكشند; پس كارى نكن كه دشمنان مرا سرزنش كنند. و مرا در زمره ستمكاران قرار مده.»
7|151|(موسى) گفت: «پروردگارا! من و برادرم را بيامرز، و ما را در رحمت خود وارد كن، و تو مهربانترين مهربانانى.»
7|152|كسانى كه گوساله را (به خدايى) برگزيدند، بزودى خشمى از جانب پروردگارشان، و ذلتى (بزرگ) در زندگى دنيا به آنها مى رسد; و اينچنين، كسانى را كه (بر خدا) افترا مى بندند، كيفر مى دهيم!
7|153|و كسانى كه گناه كردند، و بعد از آن توبه نمودندو ايمان آوردند، (مشمول عفو او مى شوند; زيرا) پروردگار تو، در پى آن، آمرزنده و مهربان است.
7|154|هنگامى كه خشم موسى فرو نشست; الواح (تورات) را بر گرفت; و در نوشته هاى آن، هدايت و رحمتى بود براى كسانى كه از پروردگار خويش مى ترسند (و از مخالفت فرمانش بيم دارند).
7|155|موسى از قوم خود، هفتاد تن از مردان را براى ميعادگاه ما برگزيد; و هنگامى كه زمين لرزه آنها را فرا گرفت (و هلاك شدند)، گفت: «پروردگارا! اگر مى خواستى، آنها و مرا پيش از اين هلاك مى كردى. آيا ما را به آنچه بى خردان ما انجام داده اند، (مجازات و) هلاك مى كنى؟! اين، جز آزمايش تو، چيز ديگرى نيست; هر كس را بخواهى (و سزاوار ببينى)، بوسيله آن گمراه مى سازى; و هر كس را بخواهى، هدايت مى كنى. تو ولىِّ مايى، پس ما را بيامرز، و بر ما رحم كن، و تو بهترين آمرزندگانى.
7|156|و براى ما، در اين دنيا و سراى ديگر، نيكى مقرّر فرما; چه اين كه ما به سوى تو بازگشت كرده ايم.» (خداوند در برابر اين تقاضا، به موسى) گفت: «مجازاتم را به هر كس بخواهم (و سزاوار ببينم) مى رسانم; و رحمتم همه چيز را فرا گرفته; و آن را براى كسانى كه تقوا پيشه كنند، و زكات بپردازند، و كسانى كه به آيات ما ايمان مى آورند، مقرّر خواهم داشت.
7|157|همان كسانى كه از فرستاده (خدا)،پيامبرِ «اُمّى» (و درس نخوانده) پيروى مى كنند; پيامبرى كه صفاتش را، در تورات و انجيلى كه به صورت مكتوب نزدشان است، مى يابند; كه آنها را به معروف دستور مى دهد، و از منكر باز مى دارد; اشياء پاكيزه را براى آنها حلال مى شمرد، و ناپاكيها را تحريم مى كند; و بارهاى سنگين، و زنجيرهايى را كه بر آنها بود، (از دوش و گردنشان) برمى دارد; پس كسانى كه به او ايمان آوردند، و حمايت و ياريش كردند، و از (هدايت و) نورى كه با او نازل شده پيروى نمودند، تنها آنان رستگارانند.» 
7|158|بگو: «اى مردم! من فرستاده خدا به سوى همه شما هستم; آن كس كه حكومت آسمانها و زمين، از آن اوست; معبودى جز او نيست; زنده مى كند و مى ميراند; پس ايمان بياوريد به خدا و فرستاده اش، آن پيامبرِ درس نخوانده اى كه به خدا و سخنانش ايمان دارد; و از او پيروى كنيدتا هدايت يابيد.»
7|159|و از قوم موسى، گروهى هستند كه به سوى حق هدايت مى كنند; و با آن، عدالت را اجرا مى كنند.
7|160|ما آنها را به دوازده گروه ـ كه هر يك طايفه اى (از دودمان اسرائيل) بودند ـ تقسيم كرديم. و هنگامى كه قوم موسى (در بيابان) از او تقاضاى آب كردند،به او وحى فرستاديم كه: «عصاى خود را بر سنگ مخصوص بزن.» ناگهان دوازده چشمه از آن بيرون جست; آنچنان كه هر طايفه، چشمه و آبشخور خود را مى شناخت. و ابر را بر سر آنها سايبان ساختيم; و بر آنها «منّ» [= نوعى صمغ شيرين گياهان] و «سلوى» [= پرنده اى مانند بلدرچين] فرستاديم; (و به آنان گفتيم:) از روزيهاى پاكيزه اى كه به شما داده ايم، بخوريد; (و آنها كفران كردند; ولى با اين كار) به ما ستم نكردند، بلكه به خودشان ستم مى نمودند.
7|161|و (ياد آوريد) هنگامى را كه به آنها گفته شد: «در اين شهر [= بيت المقدس] ساكن شويد، و از هر جا (و به هر كيفيّت) بخواهيد، از آن تغذيه كنيد; و بگوييد: خداوندا! گناهان ما را بريز.» و از در (بيت المقدس) با خضوع وارد شويد. كه اگر چنين كنيد، گناهان شما را مى بخشيم; و پاداش نيكوكاران را افزون خواهيم ساخت.
7|162|امّا ستمكاران آنها، اين سخن را، به غير آنچه به آنها گفته شده بود،(به صورتى استهزاآميز) تغيير دادند;از اين رو بخاطر ستمى كه روا مى داشتند، عذابى از آسمان بر آنها فرستاديم (و مجازاتشان كرديم).
7|163|و از آنها درباره (سرگذشت) شهرى كه در ساحل دريا بود بپرس. زمانى كه آنها در روزهاى شنبه، تجاوز(و نافرمانى خدا) مى كردند;همان هنگام كه ماهيانشان، روزشنبه (كه روز تعطيل و عبادت بود، بر سطح آب،) آشكار مى شد; امّا در غير روز شنبه، به سراغ آنها نمى آمد; اين گونه آنها را به چيزى آزمايش كرديم كه نافرمانى مى كردند.
7|164|و (به ياد آر) هنگامى را كه گروهى از آنها گفتند: «چرا گروهى (گنهكار) را كه خداوند هلاكشان خواهد كرد، يا به عذاب شديدى گرفتار خواهد ساخت، اندرز مى دهيد؟!» گفتند: «اين اندرزها، براى اعتذار (و انجام وظيفه) در پيشگاه پروردگار شماست; (بعلاوه) شايد آنها(بپذيرند، و) تقوا پيشه كنند.»
7|165|امّا هنگامى كه تذكّراتى را كه به آنها داده شده بود فراموش كردند، (و لحظه عذاب فرا رسيد;) نهى كنندگان از بدى را رهايى بخشيديم; و كسانى را كه ستم كردند، بخاطر نافرمانيشان به عذاب شديدى گرفتار ساختيم.
7|166|(آرى،) هنگامى كه در برابر آنچه از آن نهى شده بودند سرپيچى كردند، به آنها گفتيم: «به شكل ميمون هايى طرد شده در آييد!»
7|167|و (نيز به خاطر بياور) هنگامى را كه پروردگارت اعلام كرد: تا روز قيامت، كسى را بر آنها مسلّط خواهد ساخت كه همواره آنها را در عذاب سختى قرار دهد; زيرا پروردگارت مجازاتش سريع، و (در عين حال، نسبت به توبه كنندگان) آمرزنده و مهربان است.
7|168|و آنها را در زمين بصورت گروههايى، پراكنده ساختيم; گروهى از آنها صالح، و گروهى ناصالحند. و آنها را با نيكى ها و بدى ها آزموديم، شايد بازگردند.
7|169|پس از آنها، فرزندانى (ناصالح) جاى آنها را گرفتند كه وارث كتاب (تورات) شدند; (امّا با اين حال،) متاع زودگذر اين دنياى پست را گرفته، (براطاعت فرمان خدا ترجيح مى دهند) و مى گويند: «(اگر ما گنهكاريم توبه مى كنيم) و بزودى بخشيده خواهيم شد.»امّا اگر متاع ديگرى همانند آن به دستشان بيفتد، آن را(نيز) مى گيرند، آيا در كتاب آسمانى از آنها پيمان گرفته نشده كه بر خدا (دروغ نبندند، و) جز حق نگويند، و آنها آنچه را در آن (كتاب آسمانى) است آموخته اند؟! و سراى آخرت براى پرهيزگاران بهتر است، آيا نمى انديشيد؟! 
7|170|و آنها كه به كتاب (خدا) تمسّك جويند، و نماز را برپا دارند، (پاداش بزرگى خواهند داشت; زيرا) ما پاداش مصلحان را ضايع نخواهيم كرد.
7|171|و (نيز به خاطر بياور) هنگامى كه كوه را همچون سايبانى بر فراز آنها بلند كرديم، آنچنان كه گمان كردند برآنان فرود مى آيد; (و گفتيم:) آنچه را به شما داده ايم، با قوت و جدّيت بگيريد! و آنچه در آن است، به ياد داشته باشيد، (و عمل كنيد،) تا پرهيزگار شويد.
7|172|و (به خاطر بياور) زمانى را كه پروردگارت از صلب فرزندان آدم، ذريّه آنها را برگرفت; و آنها را بر خودشان گواه ساخت; (و فرمود:) «آيا من پروردگار شما نيستم؟» گفتند: «آرى، گواهى مى دهيم.» (خداوند چنين فرمود، مبادا) روز رستاخيز بگوييد: «مااز اين، غافل بوديم; (و از پيمان فطرى بى خبر مانديم)». 
7|173|يا بگوييد: «پدرانمان پيش از اين مشرك بودند، ما هم فرزندانى بعد از آنها بوديم; (و چاره اى جز پيروى نداشتيم;) آيا ما را به آنچه اهل باطل انجام دادند مجازات مى كنى؟!»
7|174|اين گونه، آيات را شرح مى دهيم; و شايد (به سوى حق) بازگردند.
7|175|و سرگذشت كسى كه آيات خود را به او داديم، بر آنها بخوان كه سرانجام خود را از آن تهى ساخت و شيطان در پى او افتاد، و از گمراهان شد!
7|176|و اگر مى خواستيم، (مقام) او را بااين آيات (و علوم الهى) بالا مى برديم; ولى (اجبار، برخلاف سنّت ماست; پس او را به حال خود رها كرديم و) او به پستى گراييد، و از هواى نفس خود پيروى كرد. مَثَل او همچون سگ (هار) است كه اگر به او حمله كنى، زبانش را بيرون مى آورد، و اگر او را به حال خود واگذارى، باز زبانش را بيرون مى آورد; (گويى چنان تشنه دنياست كه هرگز سيراب نمى شود.) اين مَثَل گروهى است كه آيات ما را تكذيب كردند; اين داستانها را (براى آنها) بازگو كن، شايد بينديشند (و بيدار شوند).
7|177|چه بد است مَثَل گروهى كه آيات ما را تكذيب كردند، و تنها به خودشان ستم مى نمودند!
7|178|هر كس را كه خدا هدايت كند، هدايت يافته (واقعى) اوست; و هر كس را كه (بخاطر اعمالش) گمراه سازد، همان ها زيانكارانند.
7|179|به يقين، گروه بسيارى از جنّ و انس را براى دوزخ آفريديم; آنها دلها [= عقلها]يى دارند كه با آن (انديشه نمى كنند، و) نمى فهمند; و چشمانى كه با آن نمى بينند; و گوشهايى كه با آن نمى شنوند; آنها همچون چهارپايانند; بلكه گمراهتر! اينان همان غافلانند (چون امكان هدايت دارند و بهره نمى گيرد).
7|180|و بهترين نام ها براى خداست; خدا را به آن (نامها) بخوانيد. و كسانى كه نام هاى او را تحريف مى كنند (و بر غير او مى نهند)، رها سازيد.آنها بزودى جزاى اعمالى را كه انجام مى دادند، مى بينند. 
7|181|و از آنها كه آفريديم، گروهى به سوى حق هدايت مى كنند، و با آن اجراى عدالت مى نمايند.
7|182|و كسانى كه آيات ما را تكذيب كردند، ما آنان را از جايى كه نمى دانند، به تدريج به سوى عذاب پيش مى بريم. 
7|183|و به آنها مهلت مى دهم (تا مجازاتشان دردناكتر باشد); زيرا تدبير من، قوى و متين است. (و هيچ كس را قدرت فرار از آن نيست.)
7|184|آيا فكر نكردند كه همنشين آنها [= پيامبر] هيچ گونه (اثرى از) جنون ندارد؟! (پس چگونه چنين نسبت ناروايى به او مى دهند؟!) او فقط بيم دهنده اى روشنگر است. (كه مردم را متوجّه وظايفشان مى سازد).
7|185|آيا در ملكوت آسمانها و زمين (و حاكميت مطلق خداوند بر آنها)، و آنچه خدا آفريده است، (از روى دقّت و عبرت) نظر نيفكندند؟! (و آيا در اين نيز انديشه نكردند كه) شايد پايان زندگى آنها نزديك شده باشد؟! (اگر به اين كتاب آسمانى روشن ايمان نياورند،)بعد از آن به كدام سخن ايمان خواهند آورد؟!
7|186|هر كس را خداوند (به جرم اعمال زشتش) گمراه سازد، هدايت كننده اى ندارد; و آنها را در طغيان و سركشى شان رها مى سازد،و سرگردان مى شوند.
7|187|از تو درباره زمان رستاخيز سؤال مى كنند، كى فرا مى رسد؟ بگو:«علمش فقط نزد پروردگار من است; و جز او (نمى تواند) وقت آن را آشكار سازد;(و آن، حتّى) در آسمانها و زمين، سنگين (و بسيار پر اهميّت) است; و جز بطور ناگهانى، به سراغ شما نمى آيد.» (باز) از تو سؤال مى كنند، چنان كه گويى تو از زمان وقوع آن باخبرى. بگو: «عِلمش تنها نزد خداست; ولى بيشتر مردم نمى دانند.»
7|188|بگو: «من مالك هيچ سود و زيانى براى خويش نيستم، مگر آنچه را خدا بخواهد;(و از غيب و اسرار نهان نيز خبر ندارم، مگر آنچه خداوند اراده كند;) و اگر از غيب باخبر بودم،سود فراوانى براى خود فراهم مى كردم، و هيچ بدى(و زيانى)به من نمى رسيد; من فقط بيم دهنده و بشارت دهنده ام براى گروهى كه ايمان مى آورند. (و آماده پذيرش حقّند).»
7|189|اوست كسى كه (همه) شما را از يك فرد آفريد; و همسرش را نيز از جنس او قرار داد، تا در كنار او بياسايد. سپس هنگامى كه با او آميزش كرد، حملى سبك برداشت، كه با وجود آن، به كارهاى خود ادامه مى داد; و چون سنگين شد، هر دو از خدايى كه پروردگارشان است خواستند: «اگر فرزند صالحى به ما دهى، به يقين از شاكران خواهيم بود.»
7|190|امّا هنگامى كه خداوند فرزند صالحى به آنها [= پدران و مادران از نسل آدم] داد، (موجودات ديگر را در اين موهبت مؤثر دانستند; و) براى خدا، در اين نعمت كه به آنها بخشيده بود، همتايانى قائل شدند; خداوند برتر است از آنچه همتاى او قرار مى دهند.
7|191|آيا موجوداتى را همتاى او قرار مى دهند كه چيزى را نمى آفرينند، و خودشان آفريده شده اند.
7|192|و (آن بت ها) نمى توانند آنان را يارى كنند، و نه خودشان را يارى مى دهند.
7|193|و اگر آنها را به سوى هدايت دعوت كنيد، از شما پيروى نمى كنند; و براى شما يكسان است چه آنها را دعوت كنيد و چه خاموش باشيد؟!
7|194|كسانى را كه غير از خدا مى خوانيد (و پرستش مى كنيد)، بندگانى همچون خود شما هستند; آنها را بخوانيد، و اگر راست مى گوييد بايد به شما پاسخ دهند (و تقاضايتان را برآورند)!
7|195|آيا (آنها حداقل همانند خود شما) پاهايى دارند كه با آن راه بروند؟! يا دستهايى دارند كه با آن چيزى را بگيرند (و كارى انجام دهند)؟! يا چشمانى دارند كه با آن ببينند؟! يا گوشهايى دارند كه با آن بشنوند؟! (نه، هرگز، چنين نيست) بگو: «شريكانتان را (و بت هايى كه همتاى خدا قرار داده ايد، بر ضد من) بخوانيد، و براى من توطئه كنيد، و لحظه اى مهلتم ندهيد (تا بدانيد كارى از آنها ساخته نيست)!
7|196|ولىّ و سرپرست من، خدايى است كه اين كتاب را نازل كرده; و او صالحان را سرپرستى مى كند.
7|197|و كسانى را كه جز او مى خوانيد،نمى توانند ياريتان كنند، و نه (حتّى) خودشان را يارى دهند;
7|198|و اگر آنها را به هدايت فراخوانيد، نمى شنوند; و آنها را مى بينى (كه با چشمهاى مصنوعيشان) به تو نگاه مى كنند، امّا چيزى را نمى بينند!» 
7|199|(به هر حال) با عفو و مدارا رفتار كن، و به كارهاى شايسته دعوت نما، و از جاهلان روى بگردان (و با آنان ستيزه مكن).
7|200|و اگر وسوسه اى از شيطان به تو رسد، به خدا پناه بر; كه او شنونده و داناست.
7|201|پرهيزگاران هنگامى كه گرفتار وسوسه هاى شيطان شوند، به ياد (خدا و پاداش و كيفر او) مى افتند; و (در پرتو ياد او، راه حق را مى بينند و) در اين هنگام بينا مى شوند. 
7|202|و (مشركان را) برادرانشان (از شياطين) پيوسته در گمراهى پيش مى برند، و (در اين راه) كوتاهى نمى كنند.
7|203|هنگامى كه (در نزول وحى تأخير افتد، و) آيه اى براى آنان نياورى، مى گويند: «چرا از پيش خود، آيه اى انتخاب نكردى؟!» بگو: «من تنها از چيزى پيروى مى كنم كه از سوى پروردگارم بر من وحى مى شود; اين (آيات) وسيله هاى بصيرت از جانب پروردگارتان، و مايه هدايت و رحمت است براى گروهى كه ايمان مى آورند.»
7|204|هنگامى كه قرآن خوانده شود، گوش فرا دهيد و خاموش باشيد; شايد مشمول رحمت (خدا) شويد.
7|205|پروردگارت را در درون خود، از روى تضرّع و خوف، آهسته و آرام، صبحگاهان و شامگاهان، ياد كن; و از غافلان مباش.
7|206|آنها كه (در مقام قرب) نزد پروردگار تو هستند، (هيچ گاه) از عبادتش تكبّر نمىورزند، و او را تسبيح مى گويند، و تنها براى او سجده مى كنند.
8|1|از تو درباره انفال [= غنايم، و اموال بدون مالك] سؤال مى كنند; بگو: «انفال مخصوص خدا و پيامبر است; پس، از (مخالفت فرمان) خدا بپرهيزيد; و خصومتهايى را كه در ميان شماست، اصلاح كنيد; و اگر ايمان داريد، از خدا و پيامبرش اطاعت كنيد;»
8|2|مؤمنان، تنها كسانى هستند كه هرگاه نام خدا برده شود، دلهاشان ترسان مى گردد; و هنگامى كه آيات او بر آنها خوانده مى شود، ايمانشان فزونتر مى گردد; و تنها بر پروردگارشان توكّل دارند. 
8|3|همان كسانى كه نماز را برپا مى دارند; و از آنچه به آنها روزى داده ايم، انفاق مى كنند.
8|4|(آرى،) مؤمنان حقيقى آنها هستند; براى آنان درجاتى (والا) نزد پروردگارشان است; و براى آنها، آمرزش و روزىِ پرارزشى است.
8|5|همان گونه كه پروردگارت تو را بحق از خانه ات (به سوى ميدان بدر،) خارج ساخت، در حالى كه گروهى از مؤمنان ناخشنود بودند (ولى سرانجامش پيروزى بود).
8|6|آنها پس از روشن شدن حق، باز با تو مجادله مى كردند; (و چنان ترس و وحشت آنها را فراگرفته بود، كه) گويى به سوى مرگ رانده مى شوند، و آن را با چشم خود مى نگرند.
8|7|و (به ياد آريد) هنگامى را كه خداوند به شما وعده داد كه يكى از دو گروه [= كاروان تجارى، يا لشكر مسلح قريش] نصيب شما خواهد بود; و شما دوست مى داشتيد كه كاروان (غير مسلح) براى شما باشد; ولى خداوند مى خواهد حق را با دستورات خود تقويت، و ريشه كافران را قطع كند; (از اين رو شما را برخلاف ميلتان، با لشكر قريش درگير ساخت.)
8|8|تا حق را تثبيت كند، و باطل را از ميان بردارد، هرچند مجرمان كراهت داشته باشند.
8|9|(به خاطر بياوريد) زمانى را (كه از شدّت ناراحتى در ميدان بدر،) از پروردگارتان كمك مى خواستيد; و او خواسته شما را پذيرفت (و گفت): من شما را با هزار فرشته، كه پياپى فرود مى آيند، يارى مى كنم.
8|10|ولى خداوند، اين را تنها براى شادى و اطمينان قلب شما قرار داد; و پيروزى جز از طرف خدا نيست; زيرا خداوند توانا و حكيم است.
8|11|و (يادآوريد) هنگامى را كه خواب سبكى كه مايه آرامش بود از سوى خدا، شما را فرا گرفت; و آبى از آسمان برايتان فرستاد، تا شما را با آن پاك كند; و پليدى شيطان را از شما بر طرف سازد; و دلهايتان را محكم، و گامها را با آن استوار دارد.
8|12|و (به ياد آر) هنگامى را كه پروردگارت به فرشتگان وحى كرد: «من با شما هستم; كسانى را كه ايمان آورده اند، تقويت كنيد. بزودى در دلهاى كافران ترس و وحشت مى افكنم; ضربه ها را بر بالاتر از گردن (بر سرهاى دشمنان) فرودآريد; و همه انگشتانشان را قطع كنيد!»
8|13|اين بخاطر آن است كه آنها با خدا و پيامبرش دشمنى ورزيدند; و هر كس با خدا و پيامبرش دشمنى كند، (كيفر شديدى مى بيند; و) خداوند سخت كيفر است.
8|14|اين (مجازات دنيا) را بچشيد! و براى كافران، مجازات آتش (در جهان ديگر) خواهد بود.
8|15|اى كسانى كه ايمان آورده ايد! هنگامى كه با كافران در ميدان نبرد رو به رو شويد،به آنها پشت نكنيد (و فرار ننماييد).
8|16|و هر كس در آن هنگام به آنها پشت كند به غضب خدا گرفتار خواهد شد; و جايگاه او جهنّم است، و چه بد جايگاهى است! مگر آنكه هدفش از كناره گيرى، تجديد نيرو براى حمله (مجدد) و يا پيوستن به گروهى (از مجاهدان) باشد.
8|17|اين شما نبوديد كه آنها را كشتيد; بلكه خداوند آنها را كشت. و اين تو نبودى (اى پيامبر كه خاك و سنگ به صورت آنها) افكندى; بلكه خدا افكند. و (خدا مى خواست) تا مؤمنان را از اين طريق به خوبى امتحان كند; خداوند شنوا و داناست.
8|18|(سرنوشت مؤمنان و كافران،) همان بود (كه ديديد!) وخداوند سست كننده توطئه كافران است.
8|19|اگر شما فتح و پيروزى مى خواهيد، پيروزى به سراغ شما آمد. و اگر(از مخالفت پيامبر) خوددارى كنيد، براى شما بهتر است. و اگر (به مخالفت) باز گرديد، ما هم باز خواهيم گشت; و جمعيّت شما هر چند زياد باشد، شما را (از يارى خدا) بى نياز نخواهد كرد; و خداوند با مؤمنان است.
8|20|اى كسانى كه ايمان آورده ايد! خدا و پيامبرش را اطاعت كنيد; و از فرمان او سرپيچى ننماييددر حالى كه (سخنان او را) مى شنويد.
8|21|و همانند كسانى نباشيد كه مى گفتند: «شنيديم.» ولى در حقيقت نمى شنيدند.
8|22|به يقين بدترين جنبندگان نزد خدا، افراد كر و لال (و كور دلى) هستند كه انديشه نمى كنند.
8|23|و اگر خداوند خيرى در آنها مى دانست، (حرف حق را) به گوش آنها مى رساند; ولى (با اين حالى كه دارند;) اگر حق را به گوش آنها برساند، سرپيچى كرده و رويگردان مى شوند. 
8|24|اى كسانى كه ايمان آورده ايد! دعوت خدا و پيامبر را اجابت كنيد هنگامى كه شما را به سوى چيزى مى خواند كه شما را حيات مى بخشد; و بدانيد خداوند (به اندازه اى به شما نزديك است كه) ميان انسان و قلب او حايل مى شود، و (همه شما) به سوى او محشور مى شويد.
8|25|و از فتنه و مجازاتى بپرهيزيد كه تنها به ستمكاران شما نمى رسد; (بلكه همه را فرا مى گيرد; چرا كه ديگران سكوت اختيار كردند.) و بدانيد خداوند سخت كيفر است!
8|26|و به خاطر بياوريد هنگامى را كه شما در روى زمين، گروهى كوچك و زبون بوديد; آنچنان كه مى ترسيديد مردم شما را بربايند; ولى او شما را پناه داد; و با يارى خود تقويت كرد; و از روزيهاى پاكيزه بهره مند ساخت; تا شكر (نعمت هايش را) به جا آوريد.
8|27|اى كسانى كه ايمان آورده ايد! به خدا و پيامبر خيانت نكنيد; و (نيز) در امانتهاى خود خيانت روا مداريد، در حالى كه مى دانيد (اين كار، گناه بزرگى است). 
8|28|و بدانيد اموال و فرزندان شما، وسيله آزمايش است; و (براى كسانى كه از عهده امتحان برآيند،) پاداش عظيمى نزد خداست.
8|29|اى كسانى كه ايمان آورده ايد! اگر از (مخالفت فرمان) خدا بپرهيزيد، براى شما (نورانيت درون و) وسيله تشخيص حق از باطل قرار مى دهد; و گناهانتان را مى پوشاند; و شما را مى آمرزد; و خداوند داراى فضل عظيم است.
8|30|(به خاطر بياور) هنگامى را كه كافران براى تو نقشه مى كشيدند كه تو را به زندان بيفكنند، يا به قتل برسانند، و يا (از مكّه) بيرون كنند; آنها توطئه مى كردند، و خداوند هم تدبير مى كرد; و خدا بهترين تدبيركنندگان است.
8|31|و هنگامى كه آيات ما بر آنها خوانده مى شود، مى گويند: «شنيديم; (چيز مهمّى نيست;) اگر بخواهيم مثل آن را مى گوييم;اينها همان افسانه هاى پيشينيان است!»
8|32|و (به خاطر بياور) زمانى را كه گفتند: «خداوندا! اگر اين حقيقتى از سوى توست، بارانى از سنگ از آسمان بر ما فرو ريز، يا عذاب دردناكى براى ما بفرست!»
8|33|ولى (اى پيامبر!) تا تو در ميان آنها هستى، خداوند آنها را مجازات نخواهد كرد; و (نيز) تا (گروهى از آنها) استغفار مى كنند، خدا عذابشان نمى كند.
8|34|چرا خدا آنها را مجازات نكند، با اين كه آنان از (عبادت موحّدان در كنار) مسجدالحرام جلوگيرى مى كنند در حالى كه سرپرست (و متولى) آن نيستند؟! سرپرست آن، فقط پرهيزگارانند; ولى بيشتر آنها نمى دانند.
8|35|(آنها كه مدّعى بودند ما هم نماز داريم،) نمازشان نزد خانه كعبه، چيزى جز سوت كشيدن و كف زدن نبود; پس بچشيد عذاب (الهى) را به سبب آنچه انكار مى كرديد!
8|36|كسانى كه كافر شدند، اموالشان را براى بازداشتن (مردم) از راه خدا خرج مى كنند; آنان اين اموال را (در اين راه) صرف مى كنند، امّا مايه حسرت و اندوهشان خواهد شد; سپس شكست خواهند خورد; و (در جهان ديگر) كافران به سوى دوزخ گردآورى خواهند شد.
8|37|(اينها همه) بخاطر آن است كه خداوند (مى خواهد) ناپاك را از پاك جدا سازد، و ناپاكها را روى يكديگر بگذارد، و همه را متراكم سازد، و (يكجا) در دوزخ قرار دهد; و اينها همان زيانكارانند.
8|38|به كسانى كه كافر شدند بگو: «چنانچه از مخالفت باز ايستند، (و ايمان آورند،) گذشته آنها بخشوده خواهد شد;و اگر (به اعمال سابق) بازگردند، سنّت (خداوند در مورد) گذشتگان، (درباره آنها) جارى مى شود.» (و مجازات شديدى خواهند شد).
8|39|و با آنها پيكار كنيد، تا فتنه (و بت پرستى و سلب آزادى) برچيده شود، و دين (و پرستش) همه مخصوص خدا گردد. و اگر آنها (از اعمال نادرست خود) دست بردارند، (خداوند آنها را مى پذيرد;) خدا به آنچه انجام مى دهندبيناست.
8|40|و اگر سرپيچى كنند، بدانيد (ضررى به شما نمى رسانند;) خداوند سرپرست شماست. چه سرپرست خوبى. و چه ياور نيكويى!
8|41|بدانيد هرگونه غنيمتى به دست آوريد، خمس آن براى خدا، و براى پيامبر، و براى خويشاوندان (او) و يتيمان و مستمندان و واماندگان در سفر (از آنها) است، اگر به خدا و آنچه بر بنده خود در روز جدايى حق از باطل، روز درگيرى دو گروه (باايمان و بى ايمان در جنگ بدر) نازل كرديم، ايمان آورده ايد; و خداوند بر هر چيزى تواناست.
8|42|در آن هنگام كه شما در طرف پايين بوديد، و آنها در طرف بالا; (و دشمن بر شما برترى داشت;) و كاروان (قريش)، پايين تر از شما بود; (و وضع چنان سخت بود كه) اگر با يكديگر وعده مى گذاشتيد (كه در ميدان نبرد حاضر شويد)، از انجام وعده خود تخلّف مى كرديد; ولى (همه اينها) براى آن بود كه خداوند، كارى را كه مى بايست انجام شود، تحقّق بخشد; تا آنها كه گمراه مى شوند، از روى اتمام حجّت باشد; و آنها كه هدايت مى يابند، از روى دليل روشن باشد; و به يقين خداوند شنوا و داناست.
8|43|در آن هنگام كه خداوند تعداد آنها را درخواب به تو كم نشان داد; و اگر آنان را فراوان نشان مى داد، به يقين سست مى شديد; و (درباره شروع جنگ با آنها) كارتان به اختلاف مى كشيد; ولى خداوند (شما را از شرّ اينها) سالم نگه داشت; خداوند به آنچه درون سينه هاست، داناست. 
8|44|ودر آن هنگام كه (در ميدان نبرد،)با هم رو به رو شديد، آنها را در نظر شما كم نشان مى داد; و شما را (نيز) در نظر آنها كم مى نمود; تا خداوند، كارى را كه مى بايست انجام گيرد، تحقق بخشد; (تا جنگ آغاز گردد و منتهى به شكست آنها شود و شكست بخورند!) و همه امور به سوى خدا باز مى گردد.
8|45|اى كسانى كه ايمان آورده ايد، هنگامى كه (در ميدان نبرد) با گروهى رو به رو مى شويد، ثابت قدم باشيد; و خدا را فراوان ياد كنيد، تا رستگار شويد.
8|46|و از خدا و پيامبرش اطاعت نماييد; و با يكديگر نزاع نكنيد، كه سست مى شويد، و قدرت (و شوكت) شما از ميان مى رود! و صبر و استقامت كنيد كه خداوند با صابران است.
8|47|و مانند كسانى نباشيد كه از روى سرمستى و غرور و خودنمايى در برابر مردم، از سرزمين خود (به سوى ميدان بدر) بيرون آمدند; و (مردم را) از راه خدا باز مى داشتند; (و سرانجام شكست خوردند) و خداوند به آنچه عمل مى كنند، احاطه (و آگاهى) دارد.
8|48|و (به يادآور) هنگامى را كه شيطان، اعمال آنها [= مشركان] را در نظرشان جلوه داد، و گفت: «امروز هيچ كس از مردم بر شما پيروز نمى گردد; و من، در كنار شما (و پناه دهنده شما) هستم» امّا هنگامى كه دو گروه (كافران و مؤمنان) در برابر يكديگر قرار گرفتند، به عقب برگشت و گفت: «من از شما (پيروانم) بيزارم من چيزى مى بينم كه شما نمى بينيد;من از خدا مى ترسم، خداوند سخت كيفر است!» 
8|49|و هنگامى را كه منافقان، و بيمار دلان مى گفتند: «اين گروه (مسلمانان) را دينشان مغرور ساخته است.»(آنها نمى دانستند كه) هر كس بر خدا توكّل كند، (پيروز مى گردد;) خداوند توانا و حكيم است.
8|50|و اگر ببينى كافران را هنگامى كه فرشتگان (مرگ)، جانشان را مى گيرند، در حالى كه بر صورت و پشت آنها مى زنند و (مى گويند:) بچشيد عذاب سوزنده را (، به حال آنان تأسّف خواهى خورد)!
8|51|(و به آنان گفته مى شود:) اين، در مقابل كارهايى است كه با دست خود از پيش فرستاده ايد; و خداوند نسبت به بندگان، هرگز ستم روا نمى دارد! 
8|52|(حال اين گروه مشركان،) همانند حال فرعونيان، و كسانى است كه پيش از آنان بودند; آنها آيات خدا را انكار كردند; خداوند هم آنان را به گناهانشان كيفر داد; خداوند توانا، و سخت كيفر است!
8|53|اين، بخاطر آن است كه خداوند، هيچ نعمتى را كه به گروهى داده، تغيير نمى دهد; مگر آن كه آنها خودشان را تغيير دهند; و خداوند،شنوا و داناست.
8|54|اين، (درست) شبيه حال فرعونيان و كسانى است كه پيش از آنها بودند; آيات پروردگارشان را تكذيب كردند;ما هم بخاطر گناهانشان، آنها را هلاك كرديم، و فرعونيان را غرق نموديم; و همگى ستمكار بودند.
8|55|به يقين، بدترين جنبندگان نزد خدا، كسانى هستند كه كافر شدند و (به هيچ وجه) ايمان نمى آورند.
8|56|همان كسانى كه از آنها پيمان گرفتى; سپس هر بار عهد و پيمان خود را مى شكنند; و (از پيمان شكنى و خيانت،) پرهيز ندارند.
8|57|اگر آنها را در (ميدان) جنگ بيابى، آنچنان به آنها حمله كن كه گروهى كه پشت سر آنها هستند، پراكنده شوند; شايد متذكّر گردند (و عبرت گيرند)!
8|58|و هرگاه (با ظهور نشانه هايى،) از خيانت گروهى بيم داشته باشى بطور عادلانه پيمان با آنها را لغو كن; زيرا خداوند، خائنان را دوست نمى دارد. 
8|59|كسانى كه كافر شدند گمان نكنند (با اين اعمال،) پيش برده اند، آنها هرگز نمى توانند از قلمرو و كيفر ما بيرون روند!
8|60|براى مقابله با آنها [= دشمنان]، هر چه در توان داريد از نيرو و از اسبهاى ورزيده آماده سازيد، تا به وسيله آن، دشمن خدا و دشمن (شناخته شده) خويش را بترسانيد! و دشمنان ديگرى غير از اينها، كه شما آنها را (به علت نفاقشان) نمى شناسيد و خدا آنها را مى شناسد. و هر چه در راه خدا (و تقويت اسلام) انفاق كنيد، بى كم و كاست به شما بازگردانده مى شود، و به شما ستم نخواهد شد.
8|61|و اگر تمايل به صلح نشان دهند، تو نيز از در صلح درآى; و بر خدا توكّل كن، كه او شنوا و داناست.
8|62|و اگر بخواهند تو را فريب دهند، خدا براى (حمايت) تو كافى است; او همان كسى است كه تو را، با يارى خود و مؤمنان، تأييد كرد;
8|63|و دلهاى آنها را با هم، پيوند داد. اگر تمام آنچه را روى زمين است صرف مى كردى كه ميان دلهاى آنان پيوند دهى، نمى توانستى; ولى خداوند در ميان آنها پيوند ايجاد كرد. زيرا او توانا و حكيم است.
8|64|اى پيامبر! خداوند و مؤمنانى كه از تو پيروى مى كنند، براى (حمايت) تو كافى است (; فقط بر آنها تكيه كن).
8|65|اى پيامبر! مؤمنان را به جنگ (با دشمنان خطرناك) برانگيز. هرگاه از شما بيست نفر با استقامت باشند، بر دويست نفر غلبه مى كنند; و اگر صد نفر باشند، بر هزار نفر از كسانى كه كافر شدند، پيروز مى گردند; چرا كه آنها گروهى هستند كه نمى فهمند.
8|66|هم اكنون خداوند به شما تخفيف داد، و دانست كه در شما نوعى ضعف است; بنابراين، هرگاه از شما يكصد نفر با استقامت باشند، بر دويست نفر پيروز مى شوند; و اگر يكهزار نفر باشند، به خواست خدا بر دو هزار نفر غلبه خواهند كرد; و خدا با صابران است.
8|67|هيچ پيامبرى حق ندارد اسيرانى (ازدشمن) بگيرد تا زمانى كه كاملاً بر آنها غلبه كند. شما متاع ناپايدار دنيا را مى خواهيد; (و مايليد اسيران بيشترى بگيريد، تا با گرفتن فديه آزاد كنيد;) ولى خداوند، سراى ديگر را (براى شما) مى خواهد; و خداوند توانا و حكيم است.
8|68|اگر آنچه خداوند از قبل مقرر داشته، نبود (كه بدون ابلاغ، هيچ امّتى را كيفر ندهد)، بخاطر چيزى [= اسيرانى] كه گرفتيد، مجازات بزرگى به شما مى رسيد.
8|69|از آنچه به غنيمت گرفته ايد، حلال و پاكيزه بخوريد; و از (مخالفت فرمان) خدا بپرهيزيد; خداوند آمرزنده و مهربان است.
8|70|اى پيامبر! به كسانى كه در دست شما اسيرند بگو: «اگر خداوند، خيرى در دلهاى شما ببيند، (و نيّات پاكى داشته باشيد،) بهتر از آنچه از شما گرفته شده به شما مى دهد; و شما را مى بخشد; و خداوند آمرزنده و مهربان است.»
8|71|امّا اگر بخواهند به تو خيانت كنند، (تازگى ندارد) آنها پيش از اين (نيز) به خدا خيانت كردند; و خداوند (شما را) بر آنها پيروز كرد; خداوند دانا و حكيم است.
8|72|كسانى كه ايمان آوردند و هجرت نمودند و با مال و جان خود در راه خدا جهاد كردند، و كسانى كه (به مؤمنان مهاجر) پناه دادند و يارى نمودند، آنها پشتيبان يكديگرند; و آنها كه ايمان آوردند و مهاجرت نكردند، هيچ گونه ولايتى [= تعهّدى] در برابر آنها نداريد تا هجرت كنند. و (تنها) اگر در (حفظ) دين (خود) از شما يارى طلبند، بر شماست كه آنها را يارى كنيد، جز بر ضدّ گروهى كه ميان شما و آنها، پيمان (ترك مخاصمه) است; و خداوند به آنچه انجام مى دهيد، بيناست.
8|73|كسانى كه كافر شدند، اوليا و پشتيبان يكديگرند; اگر اين (دستور) را انجام ندهيد، فتنه و فساد عظيمى در زمين روى مى دهد
8|74|و كسانى كه ايمان آوردند و هجرت نمودند و در راه خدا جهاد كردند، و كسانى كه (به آنها) پناه دادند و يارى نمودند، آنان مؤمنان حقيقى اند; براى آنها، آمرزش (و رحمت خدا) و روزىِ با ارزشى است.
8|75|و كسانى كه بعداً ايمان آوردند و هجرت كردند و همراه شما جهاد نمودند، از شما هستند;و خويشاوندان نسبت به يكديگر، در احكامى كه خدا مقرّر داشته، (از ديگران) سزاوارترند; خداوند به هر چيزى داناست.
9|1|اين، (اعلام) بيزارى از سوى خدا و پيامبر او، به كسانى از مشركان است كه با آنها پيمان بسته ايد!
9|2|(شما اى مشركان!)، چهارماه (مهلت داريد آزادانه) در زمين رفت و آمد كنيد (و بينديشيد). و بدانيد شما نمى توانيد از قدرت خدا فرار كنيد. (و بدانيد) خداوند خواركننده كافران است!
9|3|و اين، اعلامى است از ناحيه خدا و پيامبرش به (عموم) مردم در روز حجّ اكبر [= روز عيد قربان] كه: خداوند و پيامبرش از مشركان بيزارند! با اين حال، اگر توبه كنيد، براى شما بهتر است! و اگر سرپيچى نماييد، بدانيد كه شما نمى توانيد از قلمرو قدرت خداوند خارج شويد. و كافران را به مجازات دردناكى بشارت ده!
9|4|مگر كسانى از مشركان كه با آنها پيمان بستيد، و چيزى از آن را در حق شما فروگذار نكردند، و هيچ كس را بر ضدّ شما تقويت ننمودند; پيمان آنها را در حق آنان تا پايان مدّتشان محترم بشمريد; زيرا خداوند پرهيزگاران را دوست دارد.
9|5|و هنگامى كه ماههاى حرام پايان گرفت، مشركان را هر جا يافتيد به قتل برسانيد; و آنها را اسير سازيد; و محاصره كنيد; و در هر كمينگاه، بر سر راه آنها بنشينيد. ولى اگر توبه كنند، و نماز را برپا دارند، و زكات را بپردازند، آنها را رها سازيد; زيرا خداوند آمرزنده و مهربان است. 
9|6|و اگر كسى از مشركان از تو پناه بخواهد، به او پناه ده تا سخن خدا را بشنود (و در آن بينديشد); سپس او را به محل امنش برسان، چرا كه آنها گروهى ناآگاهند.
9|7|چگونه براى مشركان پيمانى نزد خدا و پيامبرش خواهد بود (در حالى كه آنها همواره آماده شكستن پيمانشان هستند)؟! مگر كسانى كه نزد مسجدالحرام با آنان پيمان بستيد; (و پيمان خود را محترم شمردند;) تا زمانى كه به پيمان شما پايبند باشند، شما نيز به پيمان آنها پايبند باشيد، كه خداوند پرهيزگاران را دوست دارد.
9|8|چگونه (پيمان مشركان ارزش دارد)، در حالى كه اگر بر شما غالب شوند، نه رعايت خويشاوندى با شما را مى كنند، و نه پيمان را؟!شما را با زبان خود خشنود مى كنند، ولى دلهايشان ابا دارد; و بيشتر آنها گنهكارند.
9|9|آنها آيات خدا را به بهاى كمى فروختند; و (مردم را) از راه او بازداشتند; آنها چه بد اعمالى انجام مى دادند!
9|10|(اين روش آنهاست كه) درباره هيچ فرد باايمانى رعايت خويشاوندى و پيمان را نمى كنند; و آنها همان تجاوزكارانند!
9|11|(ولى) اگر توبه كنند، و نماز را برپا دارند،و زكات را بپردازند، برادر دينى شما هستند; و ما آيات خود را براى گروهى كه مى دانند (و مى انديشند)، شرح مى دهيم.
9|12|و اگر پيمانهاى خود را پس از عهد خويش بشكنند، و آيين شما را مورد طعن (و تمسخر) قرار دهند، با پيشوايان كفر پيكار كنيد; چرا كه پيمان آنها اعتبارى ندارد; شايد (با شدّت عمل) دست بردارند.
9|13|آيا با گروهى كه پيمانهاى خود را شكستند، و تصميم به اخراج پيامبر گرفتند، پيكار نمى كنيد؟! در حالى كه نخستين بار، آنها (پيكار با شما را) آغاز كردند; آيا از آنها مى ترسيد؟! با اين كه اگر ايمان داريد، خداوند سزاوارتر است كه از او بترسيد.
9|14|با آنها پيكار كنيد، كه خداوند آنان را به دست شما مجازات كرده و رسوا مى سازد; و شما را بر آنها يارى مى دهد. و سينه گروه مؤمنين را شفا مى بخشد (; و بر قلب آنها مرهم مى نهد)
9|15|و خشم دلهاى آنان را از ميان مى برد. و خدا توبه هركس را بخواهد (و شايسته ببيند)، مى پذيرد; و خداونددانا و حكيم است.
9|16|آيا چنين پنداشتيد كه (به حال خود) رها مى شويد در حالى كه خداوند هنوز كسانى را كه از شما جهاد كردند، و غير از خدا و پيامبرش و مؤمنان را محرم اسرار خويش انتخاب ننمودند، (از ديگران) مشخّص نساخته است؟! (بايد آزمايش شويد; تا مؤمنان واقعى شناخته شوند;) و خداوند به آنچه عمل مى كنيد، آگاه است.
9|17|مشركان حق ندارند مساجد خدا را آباد كنند در حالى كه بر كفر خويش گواهند! آنها اعمالشان نابود (و بى ارزش) شده; و در آتش (دوزخ)، جاودانه خواهند بود.
9|18|مساجد خدا راتنها كسى آباد مى كند كه به خدا و روز بازپسين، ايمان آورده، و نماز را برپا دارد، و زكات را بپردازد، و جز از خدا نترسد; اميد مى رود آنها از هدايت يافتگان باشند.
9|19|آيا آب دادن به حاجيان، و آباد ساختن مسجدالحرام را، همانند (عمل) كسى قرار داديد كه به خدا و روز بازپسين ايمان آورده، و در راه او جهاد كرده است؟!(اين دو،) نزد خدا يكسان نيستند. و خداوند گروه ستمكاران را هدايت نمى كند.
9|20|كسانى كه ايمان آوردند، و هجرت كردند، و با مال و جانشان در راه خدا جهاد نمودند، مقامشان نزد خدا برتر است; و آنها رستگارانند.
9|21|پروردگارشان آنها را به رحمتى از ناحيه خود، و خشنودى (خويش)، و باغهاى بهشتى بشارت مى دهد كه در آن، نعمتهاى پايدار دارند;
9|22|جاودانه و تا ابد در اين باغها (و در ميان اين نعمتها) خواهند بود; زيرا پاداش عظيم نزد خداوند است. 
9|23|اى كسانى كه ايمان آورده ايد! اگر پدران و برادران شما، كفر را بر ايمان ترجيح دهند، آنها را ولىّ (و يار و ياور و تكيه گاه) خود قرار ندهيد. وكسانى از شما كه آنان را ولىّ خود قرار دهند، آنان ستمكارانند.
9|24|بگو: «اگر پدران و فرزندان و برادران و همسران و طايفه شما، و اموالى كه به دست آورده ايد، و تجارتى كه از كساد شدنش مى ترسيد، و خانه هايى كه به آن علاقه داريد، در نظرتان از خداوند و پيامبرش  و جهاد در راه او محبوبتر است، در انتظار اين باشيد كه خداوند عذابش را بر شما نازل كند! و خداوند گروه فاسقان را هدايت نمى كند.»
9|25|خداوند شما را در مواضع بسيارى يارى كرد (و بر دشمن پيروز شديد); و در روز حنين (نيز يارى نمود); در آن هنگام كه فزونى جمعيّتتان شما را مغرور ساخت،ولى (اين فزونى جمعيّت) مشكلى را از شما حل نكرد و زمين با همه وسعتش بر شما تنگ شد; سپس پشت (به دشمن) كرده، فرار نموديد.
9|26|سپس خداوند «آرامش» خود را بر پيامبرش و بر مؤمنان نازل كرد; و لشكرهايى فرستاد كه شما آنها را نمى ديديد; و كافران را مجازات كرد; و اين است جزاى كافران!
9|27|سپس خداوند ـ بعد از آن ـ توبه هر كس را بخواهد (و شايسته ببيند)، مى پذيرد; و خداوند آمرزنده و مهربان است.
9|28|اى كسانى كه ايمان آورده ايد! مشركان ناپاكند; پس نبايد بعد از اين سال به مسجدالحرام نزديك شوند! و اگر از فقر مى ترسيد، خداوند هرگاه بخواهد، شما را به فضل (و كرم) خود بى نياز مى سازد; (و از راه ديگر جبران مى كند;) خداوند دانا و حكيم است.
9|29|با كسانى از اهل كتاب كه نه به خدا، و نه به روز بازپسين ايمان دارند، و نه آنچه را خدا و پيامبرش تحريم كرده حرام مى شمرند، و نه آيين حق را مى پذيرند، پيكار كنيد تا زمانى كه با خضوع و تسليم، جزيه را به دست خود بپردازند.
9|30|يهود گفتند:«عُزير پسر خداست.» و نصارى گفتند: «مسيح پسر خداست.» اين سخنى است كه آنها به زبان مى آورند، در حالى كه همانند گفتار كافران پيشين (و مشركان) است; خدا آنان را بكشد، چگونه از حق انحراف مى يابند!
9|31|(آنها) دانشمندان و راهبان خويش را معبودهايى در برابر خدا قرار دادند، و (همچنين) مسيح فرزند مريم را; در حالى كه دستور داشتند فقط خداوند يكتايى را كه هيچ معبودى جز او نيست، بپرستند، او پاك و منزّه است از آنچه همتايش قرار مى دهند!
9|32|آنها مى خواهند نورِ خدا را با دهان خود خاموش كنند; ولى خدا جز اين نمى خواهد كه نور خود را كامل كند، هر چندكافران ناخشنود باشند.
9|33|او كسى است كه پيامبرش را با هدايت و آيين حق فرستاد، تا آن را بر همه آيين ها پيروز گرداند، هر چند مشركان ناخشنود باشند.
9|34|اى كسانى كه ايمان آورده ايد! بسيارى از احبار (يهود) و راهبان (نصرانى)، اموال مردم را بباطل (و ناروا) مى خورند، و (آنان را) از راه خدا باز مى دارند. و كسانى كه طلا و نقره را گنجينه (و ذخيره و پنهان) مى سازند، و در راه خدا انفاق نمى كنند، به مجازات دردناكى بشارت ده!
9|35|در آن روز كه آن (اندوخته ها) را در آتش جهنم، گرم و سوزان كرده، و با آن پيشانى و پهلو و پشت آنان را داغ مى نهند; (و به آنها مى گويند:) اين همان چيزى است كه براى خود اندوختيد و گنج ساختيد! پس بچشيد چيزى را كه براى خود مى اندوختيد! 
9|36|تعداد ماهها نزد خداوند در كتاب (آفرينش) الهى، از آن روز كه آسمانها و زمين را آفريده، دوازده ماه است; كه چهار ماه از آن، ماه حرام است; (و جنگ در آن ممنوع مى باشد.) اين، آيين هميشگى و استوار (الهى) است. بنابراين، در اين ماهها به خود ستم نكنيد (و از هرگونه خونريزى بپرهيزيد). و با همه مشركان، پيكار كنيد، همان گونه كه آنها با همه شما پيكار مى كنند; و بدانيد خداوند با پرهيزگاران است.
9|37|تأخير ماههاى حرام (و جا به جا كردن آنها) فقط، افزايشى در كفر (مشركان) است; كه با آن، كافران گمراه مى شوند; يك سال، آن را حلال، وسال ديگر آن را حرام مى كنند، تا با مقدار ماههايى كه خداوند تحريم كرده هماهنگ شود (و عدد چهار ماه، به پندارشان تكميل گردد); و به اين ترتيب، آنچه را خدا حرام كرده، حلال بشمرند. اعمال زشتشان در نظرشان زينت داده شده; و خداوند جمعيّت كافران را هدايت نمى كند.
9|38|اى كسانى كه ايمان آورده ايد! چرا هنگامى كه به شما گفته مى شود: «در راه خدا (به سوى ميدان جهاد) حركت كنيد.» بر زمين سنگينى مى كنيد (و سستى به خرج مى دهيد)؟! آيا به زندگى دنيا به جاى آخرت راضى شده ايد؟! با اين كه متاع زندگى دنيا، در برابر آخرت، جز اندكى نيست.
9|39|اگر (به سوى ميدان جهاد) حركت نكنيد، شما را مجازات دردناكى مى كند، و گروه ديگرى را جايگزين شما خواهد ساخت; و هيچ زيانى به او نمى رسانيد; و خداوند بر هر چيزى تواناست.
9|40|اگر او [= پيامبر] را يارى نكنيد، خداوند او را (در سخت ترين لحظات) يارى كرد; آن هنگام كه كافران او را (از مكّه) بيرون كردند، در حالى كه يكى از دو نفر بود (و يك نفر بيشتر همراه نداشت); در آن هنگام كه آن دو در غار بودند، و او به همسفر خود مى گفت: «غم مخور، خدا با ماست.» آنگاه، خداوند، آرامش خود را بر او فرستاد; و با لشكرهايى كه مشاهده نمى كرديد، او را تأييد نمود; و گفتار (و خواسته) كافران را پايين تر قرار داد،(و آنها را با شكست مواجه ساخت;) و تنها سخن خدا (و آيين او)، برتر (و پيروز) است;و خداوند توانا و حكيم است.
9|41|(همگى به سوى ميدان جهاد) حركت كنيد; سبكبار يا سنگين بار; و با مال و جان خود، در راه خدا جهاد نماييد; اين براى شما بهتر است اگر بدانيد.
9|42|(امّا گروهى از آنها، چنانند كه) اگر غنايمى نزديك (و در دسترس)، و سفرى آسان باشد، (به طمع دنيا) از تو پيروى مى كنند; ولى (اكنون كه براى ميدان تبوك،) راه بر آنها دور (و پر مشقّت) است، (سر باز مى زنند;) و به خدا سوگند ياد مى كنند كه: «اگر توانايى داشتيم، همراه شما حركت مى كرديم!»(آنها با اين اعمال و اين دروغها، در واقع) خود را هلاك مى كنند;و خداوند مى داند آنها دروغگو هستند.
9|43|خداوند تو را بخشيد; چرا پيش از آن كه راستگويان براى تو آشكار شوند و دروغگويان را بشناسى، به آنها اجازه دادى؟! (خوب بود صبر مى كردى، تا هر دو گروه خود را نشان دهند.)
9|44|كسانى كه به خدا و روز بازپسين ايمان دارند، هرگز براى ترك جهاد (در راه خدا) با مال و جانشان، از تو اجازه نمى گيرند; و خداوند پرهيزگاران را مى شناسد.
9|45|تنها كسانى از تو اجازه مى گيرند كه به خدا و روز بازپسين ايمان ندارند، و دلهايشان با شك و ترديد آميخته است از اين رو; آنها در ترديد خود سرگردانند.
9|46|اگر آنها (راست مى گفتند، و) مى خواستند كه (به سوى ميدان جهاد) خارج شوند،وسيله اى براى آن فراهم مى ساختند; ولى خدا از حركت آنها ناخشنود بود; از اين رو (توفيقش را از آنان سلب كرد; و) آنها را (از جهاد) بازداشت; و به آنان گفته شد:«با افراد ناتوان [= كودكان و پيران و بيماران] بنشينيد!»
9|47|اگر آنها همراه شما(به سوى ميدان جهاد) خارج مى شدند، جز اضطراب و ترديد و فساد، چيزى بر شما نمى افزودند; و بسرعت در بين شما به فتنه انگيزى (و ايجاد تفرقه و نفاق)مى پرداختند; و در ميان شما، افرادى (سست و ضعيف) هستند كه به سخنان آنها كاملاً گوش فرا مى دهند; و خداوند، ستمكاران را مى شناسد.
9|48|آنها پيش از اين (نيز) در پى فتنه انگيزى بودند، و كارها را بر تو دگرگون (و آشفته) ساختند; تا آن كه حق فرا رسيد، وفرمان خدا آشكار گشت (و پيروز شديد)، در حالى كه آنها ناخشنود بودند.
9|49|از آنها كسانى هستند كه مى گويند: «به ما اجازه ده (تا در جهاد شركت نكنيم)، و ما را به گناه نيفكن»! آگاه باشيد آنها (هم اكنون) در گناه سقوط كرده اند; و به يقين جهنم، كافران را احاطه كرده است.
9|50|اگر نيكى به تو رسد، آنها را ناراحت مى كند; و اگر مصيبتى به تو رسد، مى گويند: «ما تصميم خود را از پيش گرفته ايم.» و (از نزد تو) باز مى گردند در حالى كه خوشحالند.
9|51|بگو: «هيچ حادثه اى براى ما رخ نمى دهد، مگر آنچه خداوند براى ما مقرّر داشته است; او پشتيبان و سرپرست ماست; و مؤمنان بايد تنها بر خدا توكّل كنند.» 
9|52|بگو: «آيا درباره ما، جز يكى از دو نيكى را انتظار داريد؟! (: يا پيروزى يا شهادت) ولى ما انتظار داريم كه خداوند، عذابى از سوى خود (در آن جهان) به شما برساند، يا (در اين جهان) به دست ما (مجازات شويد) اكنون شما انتظار بكشيد، ما هم با شما انتظار مى كشيم!»
9|53|بگو: «انفاق كنيد; خواه از روى ميل باشد يا اكراه، هرگز از شما پذيرفته نمى شود; چرا كه شما گروه فاسقى بوده ايد.»
9|54|هيچ چيز مانع قبول انفاقهاى آنها نشد، جز اين كه آنها به خدا و پيامبرش كافر شده اند، و نماز به جا نمى آورند جز با كسالت، و انفاق نمى كنند مگر با كراهت.
9|55|و (فزونىِ) ثروت ها و فرزندانشان، تو را در شگفتى فرو نبرد; (اين براى آنها نعمت نيست، بلكه) خدا مى خواهد آنان را بوسيله آن، در زندگى دنيا عذاب كند،و در حال كفر بميرند.
9|56|آنها به خدا سوگند ياد مى كنند كه از شما هستند، در حالى كه از شما نيستند; ولى آنها گروهى هستند كه مى ترسند (و از ترس افشاى اسرارشان دروغ مى گويند)!
9|57|اگر پناهگاه يا غارهايى يا راهى در زير زمين بيابند، با سرعت و شتاب به سوى آن فرار مى كنند.
9|58|و در ميان آنها كسانى هستند كه در (تقسيم) غنايم به تو خرده مى گيرند; اگر سهمى از آن (غنايم،) به آنها داده شود، راضى مى شوند; و اگر چيزى به آنها داده نشود، خشمگين مى شوند (; هر چند حقى نداشته باشند).
9|59|(در حالى كه) اگر به آنچه خدا و پيامبرش به آنان داده راضى مى شدند و مى گفتند: «خداوند براى ما كافى است; و بزودى خدا و پيامبرش، از فضل خود به ما مى بخشند; و ما تنها رضاى خدا را مى طلبيم.» (براى آنها بهتر بود).
9|60|صدقات [= زكات] مخصوص نيازمندان و مستمندان و مأموران جمع آورى آن و براى جلب محبت افراد غير مسلمان، و براى (آزادى) بردگان، و (اداى دين) بدهكاران، و در راه (تقويت آيين) خدا، و واماندگان در سفر است; اين، يك فريضه (مهمّ) الهى است; و خداوند دانا و حكيم است.
9|61|از آنها كسانى هستند كه پيامبر را آزار مى دهند و مى گويند: «او آدم خوش باورى است!» بگو: «خوش باور بودن او به نفع شماست; (ولى بدانيد) او به خدا ايمان دارد; و (تنها) مؤمنان را تصديق مى كند; و رحمت است براى كسانى از شما كه ايمان آورده اند.» و آنها كه پيامبر خدا را آزار مى دهند، براى آنها عذاب دردناكى است!
9|62|آنها براى شما به خدا سوگند ياد مى كنند، تا شما را راضى سازند; در حالى كه شايسته تر اين است كه اگر ايمان دارند، خدا و پيامبرش را راضى كنند.
9|63|آيا نمى دانستند هركس با خدا و پيامبرش دشمنى كند، براى او آتش دوزخ است;جاودانه در آن مى ماند؟! اين، همان رسوايى بزرگ است!
9|64|منافقان از آن بيم دارند كه سوره اى برضدّ آنان نازل گردد، و به آنها از (اسرار) درون قلبشان خبر دهد. بگو: «استهزا كنيد! خداوند، آنچه را از آن بيم داريد، آشكار مى سازد.» 
9|65|و اگر از آنها بپرسى: («چرا اين اعمال خلاف را انجام داديد؟!»)، مى گويند: «ما شوخى و بازى مى كرديم.» بگو: «آيا خدا و آيات او و پيامبرش را مسخره مى كرديد؟!»
9|66|(بگو:) عذر (و بهانه) نياوريد (كه بيهوده است; چرا كه) شما پس از ايمان آوردن، كافر شديد. اگر گروهى از شما را (بخاطر توبه) مورد عفو قرار دهيم، گروه ديگرى را به سبب مجرم بودن، عذاب خواهيم كرد.
9|67|مردان منافق و زنان منافق، همه از يك گروهند. آنها امر به منكر، و نهى از معروف مى كنند; و دستهايشان را (از انفاق و بخشش) مى بندند; خدا را فراموش كردند، و خدا (نيز) آنها را فراموش كرد (، و رحمتش را از آنها قطع نمود); به يقين، منافقان همان فاسقانند.
9|68|خداوند به مردان و زنان منافق و كفّار، وعده آتش دوزخ داده; جاودانه در آن خواهند ماند ـ همان براى آنها كافى است. ـ و خدا آنها را از رحمت خود دور ساخته; و عذابى پايدار براى آنهاست.
9|69|(شما منافقان،) همانند كسانى هستيد كه قبل از شما بودند (و راه نفاق پيمودند; بلكه) آنها از شما نيرومندتر، و اموال و فرزندانشان بيشتر بود. آنها از بهره خود (از مواهب الهى در راه گناه و هوس) استفاده كردند; شما نيز از بهره خود، (در اين راه) استفاده كرديد، همان گونه كه آنها استفاده كردند; شما (در كفر و نفاق و استهزاى مؤمنان) فرو رفتيد، همان گونه كه آنها فرورفتند; (و سرانجام) اعمالشان در دنيا وآخرت نابود شد; و آنها همان زيانكارانند.
9|70|آيا خبر كسانى كه پيش از آنها بودند، به آنان نرسيده است؟! «قوم نوح» و «عاد» و «ثمود» و «قوم ابراهيم» و «اصحاب مَديَن» [= قوم شعيب] و «شهرهاى زير و رو شده» [= شهرهاى قوم لوط]; (همان ها كه) پيامبرانشان دلايل روشن براى آنان آوردند، (ولى نپذيرفتند;) خداوند هرگز به آنها ستم نكرد، امّا خودشان همواره بر خويشتن ستم مى كردند. 
9|71|مردان و زنان باايمان، ولىّ (و يار و ياور) يكديگرند; امر به معروف، و نهى از منكر مى كنند; نماز را برپا مى دارند; و زكات را مى پردازند; و خدا و پيامبرش را اطاعت مى كنند; بزودى خدا آنان را مورد رحمت (خويش) قرار مى دهد; خداوند توانا و حكيم است.
9|72|خداوند به مردان و زنان باايمان، باغهاى بهشتى وعده داده كه نهرها از پاى درختانش جارى است; جاودانه در آن خواهند ماند; و (همچنين،) خانه ها (و قصرهاى) پاكيزه در باغهاى جاودان بهشتى (به آنها وعده داده); و خشنودى خدا، (از همه اينها) برتر است; و اين، همان رستگارى و پيروزى بزرگ است.
9|73|اى پيامبر! با كافران و منافقان جهاد كن، و بر آنها سخت بگير! جايگاهشان جهنم است; و بد فرجامى است!
9|74|به خدا سوگند ياد مى كنند كه (در غياب پيامبر، سخنان كفر آميز) نگفته اند; در حالى كه به يقين سخنان كفرآميز گفته اند; و پس از اسلام آوردنشان، كافر شده اند; و تصميم به امرى (خطرناك) گرفتند، كه به آن نرسيدند. آنها فقط از اين ايراد مى گيرند كه خداوند و پيامبرش، آنان را به فضل (و كَرَم) خود، بى نياز ساختند. (با اين حال،) اگر توبه كنند، براى آنها بهتر است; و اگر روى گردانند، خداوند آنها را در دنيا و آخرت، به مجازات دردناكى كيفر خواهد داد; و در سراسر زمين، نه ولىّ و سرپرستى دارند، و نه ياورى.
9|75|از آنها كسانى هستند كه با خدا پيمان بسته بودند: «اگر خداوند ما را از فضل خود روزى دهد، قطعاً صدقه و زكات خواهيم داد; و از صالحان (و شاكران) خواهيم بود.»
9|76|امّا هنگامى كه خدا از فضل خود به آنها بخشيد، نسبت به آن بخل ورزيدند و سرپيچى كردند و روى برتافتند.
9|77|اين عمل، (روحِ) نفاق را، تا روزى كه خدا را ملاقات كنند، در دلهايشان برقرار ساخت. اين سزاى شكستن پيمانى است كه با خدا بسته بودند و سزاى دروغ هايى است كه مى گفتند. 
9|78|آيا نمى دانستند كه خداوند، اسرار و سخنان درگوشىِ آنها را مى داند; و خداوند داناى اسرار نهان است؟!
9|79|كسانى كه از مؤمنان فرمانبردار، در صدقاتشان عيبجويى مى كنند، وكسانى راكه (براى انفاق در راه خدا) جز به مقدارِ (ناچيزِ) توانايى خود دسترسى ندارند، مسخره مى نمايند، خدا آنها را استهزا مى كند; (و كيفر مى دهد;) و براى آنها عذاب دردناكى است! 
9|80|چه براى آنها استغفار كنى، و چه نكنى، (حتّى) اگر هفتاد بار براى آنها استغفار كنى، هرگز خدا آنها را نمى آمرزد; چرا كه خدا و پيامبرش را انكار كردند; و خداوند گروه فاسقان را هدايت نمى كند.
9|81|تخلف كنندگان (از جنگ تبوك،) از مخالفت با پيامبر خدا و كناره گيرى از جهاد، خوشحال شدند; و خوش نداشتند كه با مال و جان خود، در راه خدا جهاد كنند; و گفتند: «در اين گرما، (به سوى ميدان) حركت نكنيد.» (به آنان) بگو: «آتش دوزخ از اين سوزان تر است!» اگر مى فهميدند.
9|82|از اين رو آنها بايد كمتر بخندند و بسيار بگريند; (چرا كه آتش جهنم در انتظارشان است) اين، جزاى كارهايى است كه انجام مى دادند.
9|83|هرگاه خداوند تو را به سوى گروهى از آنان بازگرداند، و از تو اجازه خروج (به سوى ميدان جهاد) بخواهند، بگو: «هيچ گاه با من خارج نخواهيد شد; و هرگز همراه من، با دشمنى نخواهيد جنگيد. شما نخستين بار به كناره گيرى (از جهاد) راضى شديد، اكنون نيز با متخلّفان بمانيد.»
9|84|هرگز بر مرده هيچ يك از آنان، نماز نخوان;و بر كنار قبرش، (براى دعا و طلب آمرزش،) نايست; چرا كه آنها به خدا و پيامبرش كافر شدند; و در حالى كه فاسق بودند از دنيا رفتند.
9|85|(فزونى) اموال و فرزندانشان، تو را در شگفتى فرو نبرد! (اين براى آنها نعمت نيست; بلكه) خدا مى خواهد آنان را به وسيله آن، در زندگى دنيا عذاب كند، و در حال كفر بميرند. 
9|86|و هنگامى، كه سوره اى نازل شود (و به آنان دستور دهد) كه: «به خدا ايمان بياوريد، و همراه پيامبرش جهاد كنيد» افرادى از آنها [= گروه منافقان] كه توانايى (بر جهاد) دارند، از تو اجازه مى خواهند و مى گويند: «بگذار ما با افراد ناتوان (و آنها كه از جهاد معافند) باشيم.»
9|87|(آرى،) آنها راضى شدند كه با واماندگان (و افراد ناتوان) باشند; و بر دلهايشان مهر نهاده شده; از اين رو (حقايق را) درك نمى كنند.
9|88|ولى پيامبر و كسانى كه با او ايمان آوردند، با مال و جانشان جهاد كردند; و همه نيكيها براى آنهاست; و رستگاران آنها هستند.
9|89|خداوند براى آنها باغهاى بهشتى آماده ساخته كه نهرها از پاى درختانش جارى است; جاودانه در آن خواهند بود; و اين است رستگارى و پيروزى بزرگ.
9|90|و معذوران از اعراب ، (نزد تو) آمدند كه به آنها اجازه (عدم شركت در جهاد) داده شود; ولى كسانى كه به خدا و پيامبرش دروغ گفتند، (بدون هيچ عذرى) از جهاد كناره گيرى كردند; بزودى به كسانى از آنها كه كفر ورزيدند (و بدون عذر مخالفت كردند)، عذاب دردناكى خواهد رسيد!
9|91|نه بر افراد ناتوان و نه بر بيماران و نه بر كسانى كه چيزى براى انفاق (در راه جهاد) ندارند، گناهى نيست (كه در ميدان جهاد شركت نجويند،) به شرط آنكه براى خدا و پيامبرش خيرخواهى كنند (; و از آنچه در توان دارند، مضايقه ننمايند; زيرا) بر نيكوكاران راهى براى مؤاخذه نيست; وخداوند آمرزنده و مهربان است.
9|92|و (نيز) گناهى نيست بر آنها كه وقتى نزد تو آمدند كه آنان را بر مركبى (براى جهاد) سوار كنى، گفتى: «مركبى كه شما را بر آن سوار كنم، در اختيار ندارم.» (از نزد تو) بازگشتند در حالى كه چشمانشان از اندوه اشكبار بود; زيرا چيزى نداشتند كه در راه خدا انفاق كنند (و با آن به ميدان بروند).
9|93|راه مؤاخذه تنها به روى كسانى باز است كه از تو اجازه مى خواهند در حالى كه توانگرند; (و امكانات كافى براى جهاد دارند;)آنها راضى شدند كه با واماندگان (و افراد معذور و ناتوان) بمانند; و خداوند بر دلهايشان مُهر نهاده; به همين جهت چيزى نمى دانند.
9|94|هنگامى كه به سوى آنها (كه از جهاد تخلّف كردند) بازگرديد، براى شما عذر (و بهانه) مى آورند; بگو: «عذر نياوريد، ما هرگز (سخن) شما را باور نخواهيم كرد! چرا كه خدا ما را از اخبارتان آگاه ساخته; و خدا و پيامبرش، اعمال شما را خواهند ديد; سپس به سوى كسى كه داناى پنهان و آشكار است بازگشت داده مى شويد; و او شما را به آنچه انجام مى داديد، آگاه مى كند (و جزا مى دهد.)»
9|95|هنگامى كه به سوى آنان بازگرديد، براى شمابه خدا سوگند ياد مى كنند، تا از آنها اعراض (و صرف نظر) كنيد; (آرى) از آنها اعراض كنيد (و روى بگردانيد); چرا كه آنها پليدند; و به كيفر اعمالى كه انجام مى دادند، جايگاهشان، دوزخ است.
9|96|براى شما قسم ياد مى كنند تا از آنها راضى شويد; اگر شما از آنها راضى شويد، خداوند (هرگز) از گروه فاسقان راضى نخواهد شد.
9|97|باديه نشينان عرب، كفر و نفاقشان شديدتر است; و به ناآگاهى از حدود احكامى كه خدا بر پيامبرش نازل كرده، سزاوارترند; و خداوند دانا و حكيم است.
9|98|گروهى از (اين) اعراب باديه نشين، چيزى را كه(در راه خدا)انفاق مى كنند، غرامت محسوب مى دارند. و انتظار حوادث ناگوار براى شما مى كشند; حوادث بد، سزاوار خودشان است; و خداوند شنوا و داناست.
9|99|گروهى (ديگر) از عربهاى باديه نشين، به خدا و روز بازپسين ايمان دارند; و آنچه را انفاق مى كنند، مايه تقرّب به خدا، و دعاى پيامبر مى دانند; آگاه باشيد اينها مايه تقرّب آنهاست! خداوند بزودى آنان را در رحمت خود وارد خواهد ساخت; به يقين، خداوند آمرزنده و مهربان است.
9|100|پيشگامان نخستين از مهاجرين و انصار، و كسانى كه به نيكى از آنها پيروى كردند، خداوند از آنها خشنود گشت، و آنها (نيز) از او خشنود شدند; و باغهاى بهشتى براى آنان آماده ساخته، كه نهرها از پاى درختانش جارى است; جاودانه در آن خواهند ماند; و اين است رستگارى و پيروزى بزرگ!
9|101|و از (ميان) اعرابِ باديه نشين كه اطراف شما هستند، جمعى منافقند; و از اهل مدينه (نيز)،گروهى سخت به نفاق پاى بندند. تو آنها را نمى شناسى، ولى ما آنها را مى شناسيم. بزودى آنها را دو بار مجازات مى كنيم (:مجازاتى در زمان حيات، ومجازاتى به هنگام مرگ); سپس به سوى مجازات بزرگى (در قيامت) فرستاده مى شوند. 
9|102|و گروهى ديگر (مؤمنانى هستند كه) به گناهان خود اعتراف كرده اند; و كار خوب و بد را به هم آميخته اند; اميد مى رود كه خداوند توبه آنها را بپذيرد; به يقين، خداوند آمرزنده و مهربان است.
9|103|از اموال آنها صدقه اى (بعنوان زكات) بگير،تا بوسيله آن، آنها را پاك سازى و پرورش دهى; و (به هنگام گرفتن زكات،) به آنها دعا كن; كه دعاى تو، مايه آرامش آنهاست; و خداوند شنواو داناست.
9|104|آيا نمى دانستند كه فقط خداوند توبه را از بندگانش مى پذيرد، و صدقات را مى گيرد، و خداوند توبه پذير و مهربان است؟!
9|105|بگو: «عمل كنيد! خداوند و فرستاده او و مؤمنان، اعمال شما را مى بينند! و بزودى، به سوى داناى نهان و آشكار، بازگردانده مى شويد; و شما را به آنچه عمل مى كرديد، خبر مى دهد!»
9|106|و گروهى ديگر،به فرمان خدا واگذار شده اند (و كارشان با خداست); يا آنها را مجازات مى كند، و يا توبه آنان را مى پذيرد (، هر طور كه شايسته باشند); و خداوند دانا و حكيم است.
9|107|(گروهى ديگر از منافقان) كسانى هستند كه مسجدى ساختند براى زيان رساندن (به اسلام)، و (تقويت) كفر، و تفرقه افكنى ميان مؤمنان، و كمينگاهى براى كسى كه از پيش با خدا و پيامبرش مبارزه كرده بود; آنها سوگند ياد مى كنند كه: «جز نيكى (و خدمت)، نظرى نداشته ايم.» امّا خداوند گواهى مى دهد كه آنها قطعاً دروغگو هستند.
9|108|هرگز در آن (مسجد به عبادت) نايست! مسجدى كه از روز نخست برپايه تقوا بنا شده، شايسته تر است كه در آن (به عبادت) بايستى; در آن، مردانى هستند كه دوست مى دارند پاكيزه باشند; و خداوند پاكيزگان را دوست دارد. 
9|109|آيا كسى كه شالوده آن را بر تقواى الهى و خشنودى او بناكرده بهتر است، يا كسى كه شالوده آن را بر كنار پرتگاه سستى بنا نموده كه ناگهان در آتش دوزخ فرو مى ريزد؟! و خداوند گروه ستمكاران راهدايت نمى كند.
9|110|بنايى را كه آنها ساختند، همواره بصورت وسيله شك و ترديد، در دلهايشان باقى مى ماند; مگر اين كه دلهايشان پاره پاره شود (و بميرند; وگرنه، هرگز از دل آنها بيرون نمى رود); و خداوند دانا و حكيم است.
9|111|خداوند از مؤمنان، جان و مالشان را خريدارى كرده،كه (در برابرش) بهشت براى آنان باشد; (به اين گونه كه:) در راه خدا پيكار مى كنند، مى كشند و كشته مى شوند; اين وعده حقّى است بر او، كه در تورات و انجيل و قرآن ذكر فرموده; و چه كسى از خدا به عهدش وفادارتر است؟! اكنون، به داد و ستدى كه با خدا كرده ايد، شادمان باشيد; و اين است همان رستگارى و پيروزى بزرگ!
9|112|توبه كنندگان، عبادت كنندگان، سپاس گويان، جهادگران، ركوع كنندگان، سجده گزاران، امركنندگان به معروف، نهى كنندگان از منكر، و حافظان حدود (و مرزهاى) الهى، (مؤمنان حقيقى اند); و بشارت ده به (اينچنين) مؤمنان!
9|113|براى پيامبر و مؤمنان، شايسته نيست كه براى مشركان، پس از آنكه بر آنها روشن شد كه اين گروه اهل دوزخند، (از خداوند) طلب آمرزش كنند، هر چند از نزديكانشان باشند.
9|114|و استغفار ابراهيم براى پدرش [= سرپرستش كه در آن زمان، عمويش آزر بود]، فقط بخاطر وعده اى بود كه به او داده بود; (تا وى را به سوى ايمان جذب كند); امّا هنگامى كه براى او روشن شد كه وى دشمن خداست، از او بيزارى جست; به يقين، ابراهيم دلسوز و بردبار بود.
9|115|ممكن نيست خداوند قومى را، پس از آن كه آنها را هدايت كرد (و ايمان آوردند) گمراه (و مجازات) كند; مگر آن كه امورى را كه بايد از آن بپرهيزند، براى آنان بيان نمايد (و آنها مخالفت كنند); زيرا خداوند به هر چيزى داناست. 
9|116|حكومت و مالكيت آسمانها و زمين تنها از آنِ خداست; زنده مى كند و مى ميراند; و جز خدا، سرپرست و ياورى نداريد. 
9|117|به يقين خداوند رحمت خود را شامل حال پيامبر و مهاجران و انصار، كه در زمان عسرت و شدّت (در جنگ تبوك) از او پيروى كردند، نمود; بعد از آن كه نزديك بود دلهاى گروهى از آنها، از حق منحرف شود (و از ميدان جنگ بازگردند); سپس خدا توبه آنها را پذيرفت، چرا كه او نسبت به آنان رئوف و مهربان است.
9|118|و (همچنين) آن سه نفر كه (از شركت در جنگ تبوك) تخلّف جستند، (و مسلمانان با آنان قطع رابطه نمودند،) تا آن جا كه زمين با همه وسعتش بر آنها تنگ شد; (حتّى) در وجود خويش، جايى براى خود نمى يافتند; (و) دانستند پناهگاهى در برابر عذاب خدا جز رفتن به سوى او نيست; سپس خدا رحمتش را شامل حال آنها نمود، (و به آنان توفيق داد) تا توبه كنند; زيرا خداوند بسيار توبه پذير و مهربان است.
9|119|اى كسانى كه ايمان آورده ايد! از (مخالفت فرمان) خدا بپرهيزيد، و باصادقان و راستگويان باشيد.
9|120|سزاوار نيست كه اهل مدينه، و كسانى از اعراب باديه نشين كه اطراف آنها هستند، از پيامبر خدا جدا شوند; و براى حفظ جان خويش، از جان او چشم بپوشند. زيرا هيچگونه تشنگى وخستگى، و گرسنگى در راه خدا به آنها نمى رسد و هيچ گامى كه موجب خشم كافران مى شود برنمى دارند، و ضربه اى از دشمن نمى خورند، مگر اين كه بخاطر آن، عمل صالحى براى آنها نوشته مى شود; زيرا خداوند پاداش نيكوكاران را ضايع نمى كند.
9|121|و هيچ مال كوچك يا بزرگى را (در اين راه) صرف نمى كنند، و هيچ سرزمينى را (به سوى ميدان جهاد و يا در بازگشت) نمى پيمايند، جز اين كه براى آنها نوشته مى شود; تا خداوند آن را بعنوان بهترين اعمالشان، پاداش دهد. 
9|122|و شايسته نيست مؤمنان همگى (به سوى ميدان جهاد) كوچ كنند; چرا از هر گروهى از آنان، طايفه اى كوچ نمى كند (تا طايفه اى در مدينه بماند)، كه در دين (و معارف و احكام اسلام) آگاهى يابند وبه هنگام بازگشت به سوى قوم خود،آنهارابيم دهند؟! شايد (از مخالفت فرمان پروردگار) بترسند، و خوددارى كنند!
9|123|اى كسانى كه ايمان آورده ايد! (نخست) با كافرانى كه به شما نزديكترند، پيكار كنيد; (و دشمن دورتر، شما را از دشمنان نزديك غافل نسازد.) آنها بايد در شما شدّت و قدرت، احساس كنند; و بدانيد خداوند با پرهيزگاران است.
9|124|و هنگامى كه سوره اى نازل مى شود، بعضى از آنان (به افراد ديگر) مى گويند: «اين سوره، ايمان كدام يك از شما را افزون ساخت؟!» (به آنها بگو:) امّا كسانى كه ايمان آورده اند، بر ايمانشان افزوده است; و آنها (به فضل و رحمت الهى) خوشحالند. 
9|125|و امّا كسانى كه در دلهايشان بيمارى است، پليدى بر پليديشان افزوده; و از دنيا رفتند در حالى كه كافر بودند.
9|126|آيا آنها نمى بينند كه در هر سال، يك يا دو بار آزمايش (مهمى) مى شوند؟! باز نه توبه مى كنند، و نه متذكّر مى شوند.
9|127|و هنگامى كه سوره اى نازل مى شود، بعضى از آنها [= منافقان] به يكديگر نگاه مى كنند (و مى گويند:) آيا كسى شما را مى بيند؟ سپس منصرف مى شوند (و از حضور پيامبر بيرون مى روند); خداوند دلهايشان را (از حق) منصرف ساخته; چرا كه آنها، گروهى هستند كه نمى فهمند (و بى دانشند).
9|128|به يقين، پيامبرى از ميان شما به سويتان آمد كه رنجهاى شما بر او سخت است; و اصرار بر هدايت شما دارد; و نسبت به مؤمنان، رئوف و مهربان است.
9|129|اگر آنها (از حق) روى بگردانند، (نگران مباش!) بگو: «خداوند مرا كفايت مى كند; هيچ معبودى جز او نيست; بر او توكّل كردم; و او پروردگار عرش عظيم است.»
10|1|الر، اين آياتِ كتابِ حكيم است (كتابى حكمت آميزو استوار).
10|2|آيا براى مردم، موجب شگفتى بود كه به مردى از آنها وحى فرستاديم (و گفتيم:) «مردم را (از عواقب كفر و گناه) بيم ده، و به كسانى كه ايمان آورده اند بشارت ده كه براى آنها، سابقه نيك [= نيكنامى و پاداش] نزد پروردگارشان است»؟! (امّا) كافران گفتند: «اين مرد، ساحر آشكارى است!»
10|3|پروردگار شما،خداوندى است كه آسمانها و زمين را در شش روز [= شش دوران] آفريد; سپس بر تخت (قدرت) قرار گرفت، و به تدبير كار (جهان) پرداخت; هيچ شفاعت كننده اى، بى اذن او نيست; اين است خداوند، پروردگار شما!پس او را پرستش كنيد. آيا متذكّر نمى شويد؟!
10|4|بازگشت همه شما تنها به سوى اوست. خداوند وعده حقّى فرموده; او آفرينش را آغاز مى كند، سپس آن را باز مى گرداند، تا كسانى را كه ايمان آورده و كارهاى شايسته انجام داده اند، بعدالت جزا دهد; و براى كسانى كه كافر شدند، نوشابه اى از آب سوزان و عذابى دردناك است، به سزاى آن كه كفر مىورزيدند!
10|5|او كسى است كه خورشيد را روشنايى بخش، و ماه را نورافشان قرار داد; و براى آن منزلگاههايى مقدّر كرد، تا عدد سالها و حساب (زمان) را بدانيد; خداوند اين را جز بحق نيافريده; او آيات (خود را) براى گروهى كه آماده درك حقايقند، شرح مى دهد.
10|6|به يقين در آمد و شد شب و روز، و آنچه خداوند در آسمانها و زمين آفريده، آيات (و نشانه هايى) است براى گروهى كه پرهيزگارند (و حقايق را مى پذيرند).
10|7|كسانى كه اميد و ايمان به لقاى ما (و روز رستاخيز) ندارند، و (تنها) به زندگى دنيا راضى شدند و بر آن تكيه كردند، و كسانى كه ازآيات ما غافلند،
10|8|آنها جايگاهشان آتش است، به سزاى آنچه كه انجام مى دادند.
10|9|(ولى) كسانى كه ايمان آوردند و كارهاى شايسته انجام دادند، پروردگارشان آنها را در پرتو ايمانشان هدايت مى كند; از زير (قصرهاى) آنها در باغهاى پر نعمت بهشتى، نهرها جارى است.
10|10|گفتار (و دعاى) آنها در آنجا اين است كه: «خداوندا، منزّهى تو!» و تحيّت آنها در آن جا: سلام; و آخرين سخنشان اين است كه: «حمد و سپاس، مخصوصِ خداوندى است كه پروردگار جهانيان است.»
10|11|اگر همان گونه كه مردم در به دست آوردنِ «خوبى»ها عجله دارند، خداوند (نيز) در مجازاتشان شتاب مى كرد، (بزودى) عمرشان به پايان مى رسيد (و همگى نابود مى شدند); ولى كسانى را كه اميد و ايمان به لقاى ما ندارند، در سركشى و طغيانشان رها مى كنيم تا سرگردان شوند.
10|12|هنگامى كه به انسان زيان (و ناراحتى) رسد، ما را (در هر حال:) در حالى كه به پهلو خوابيده، يانشسته، يا ايستاده است، (براى حل مشكل خود) مى خواند; امّا هنگامى كه زيان را از او برطرف ساختيم، چنان مى رود كه گويى هرگز ما را براى برطرف كردن زيانى كه به او رسيده بود، نخوانده است. اين گونه براى اسرافكاران، اعمالشان زينت داده شده است (كه زشتى اين عمل را درك نمى كنند).
10|13|ما اقوام پيش از شما را، هنگامى كه ظلم كردند، هلاك نموديم; در حالى كه پيامبرانشان دلايل روشن براى آنها آوردند، ولى آنها هرگز ايمان نياوردند; اين گونه گروه مجرمان را كيفر مى دهيم!
10|14|سپس شما را پس از ايشان جانشينان آنها در روى زمين قرارداديم; تا ببينيم شما چگونه عمل مى كنيد.
10|15|و هنگامى كه آياتِ روشنِ ما بر آنها خوانده مى شود، كسانى كه اميد و ايمان به لقاى ما (و روز رستاخيز) ندارند مى گويند: «قرآنى غير از اين بياور،يا آن را تغيير ده. (و آيات نكوهش بتها را بردار)» بگو: «براى من روا نيست كه از پيش خود آن را تغيير دهم; فقط از چيزى كه بر من وحى مى شود، پيروى مى كنم. من اگر پروردگارم را نافرمانى كنم، از مجازاتِ روزِ بزرگ (قيامت) مى ترسم!»
10|16|بگو: «اگر خدا مى خواست، من اين (قرآن) را بر شما نمى خواندم; و (خداوند) از آن آگاهتان نمى كرد; چه اين كه مدّتها پيش از اين، در ميان شما زندگى نمودم; (و هرگز آيه اى نياوردم;) آيا نمى فهميد؟!» 
10|17|چه كسى ستمكارتر است از آن كس كه بر خدا دروغ بسته، يا آيات او را تكذيب كرد؟! به يقين مجرمان رستگار نخواهند شد. 
10|18|آنها غير از خدا، چيزهايى را مى پرستندكه نه به آنان زيانى مى رساند، و نه سودى مى بخشد; و مى گويند: «اينها شفيعان ما نزد خدا هستند.» بگو: «آيا خدا را به چيزى خبر مى دهيد كه در آسمانها و زمين سراغ ندارد؟!» منزّه است او، و برتر است از آنچه همتاى او قرار مى دهند! 
10|19|(در آغاز) همه مردم جز امّت واحدى نبودند; سپس اختلاف كردند; و اگر وعده قطعى پروردگارت (درباره عدم مجازات سريع آنان) از قبل صادر نشده بود، در ميان آنها در آنچه اختلاف داشتند داورى مى شد (و بى درنگ مجرمان به مجازات مى رسيدند).
10|20|مى گويند: «چرا معجزه اى از پروردگارش بر او نازل نمى شود؟!» بگو: «غيب (و ظهور معجزات) تنهابراى خدا (و به فرمان او) است. شما درانتظار باشيد، من هم با شما در انتظارم! (شما در انتظار معجزات بهانه جويانه باشيد، و من هم در انتظار مجازات شما!)»
10|21|هنگامى كه به مردم، پس از زيانى كه به آنها رسيده است، رحمتى بچشانيم، در مورد آيات ما (با توجيهات ناروا) توطئه مى كنند; بگو: «تدبير خداوند (از شما) سريع تر است; و رسولان [=فرشتگان] ما، آنچه را توطئه مى كنيد، مى نويسند!» 
10|22|او كسى است كه شما را در صحرا و دريا سير مى دهد; زمانى كه در كشتى قرار مى گيريد، و بادهاى موافق كشتى نشينان را (به سوى مقصد) مى برد و خوشحال مى شوند، (ناگهان) طوفان شديدى مىوزد; وامواج از هر سو به سراغ آنها مى آيد; و گمان مى كنند هلاك خواهند شد; (در آن هنگام) خدا را از روى خلوص عقيده مى خوانند كه: «اگر ما را از اين گرفتارى نجات دهى، حتماً از سپاسگزاران خواهيم بود.»
10|23|امّا هنگامى كه خدا آنها را رهايى بخشيد، (بار ديگر) به ناحق، در زمين ستم مى كنند. اى مردم! ستمهاى شما، به زيان خود شماست. از زندگى دنيا بهره (اندكى مى بريد)، سپس بازگشت شما به سوى ماست; و ما، شما را به آنچه عمل مى كرديد، خبر مى دهيم.
10|24|مَثَل زندگىِ دنيا، همانند آبى است كه از آسمان نازل كرده ايم; كه در پى آن، گياهانِ (گوناگونِ) زمين ـ كه مردم و چهارپايان (از آن) مى خورند ـ (مى رويد) و در هم فرو مى رود; تا زمانى كه زمين، زيبايى خود را يافته و آراسته گرديد، و اهلِ آن مطمئن شدند كه مى توانند (بى هيچ مانعى) از آن بهره مند گردند، (ناگهان) فرمان ما، شب هنگام يا در روز، فرا مى رسد; (و سرما يا صاعقه اى را بر آن مسلّط مى سازيم;) و آنچنان آن را درو مى كنيم كه گويى ديروز هرگز (چنين كشتزارى) نبوده است! اين گونه، آيات خود را براى گروهى كه مى انديشند، شرح مى دهيم.
10|25|و خداوند به سراى صلح و آرامش دعوت مى كند; و هر كس را بخواهد (و شايسته ببيند)، به راه راست هدايت مى نمايد.
10|26|براى كسانى كه نيكى كردند، پاداش نيك (همانند عملشان) و افزون بر آن خواهد بود; و غبار (غم) و ذلّت، چهره هايشان را نمى پوشاند; آنها اهل بهشتند، و جاودانه در آن خواهند ماند.
10|27|امّا كسانى كه مرتكب گناهان شدند، جزاى بدى به مقدار آن دارند; و ذلّت و خوارى، چهره آنان را مى پوشاند; و هيچ نگهدارنده اى در برابر (مجازات) خدا براى آنان نيست. (چهره هايشان آنچنان گرفته است كه) گويى با پاره هايى از شب تاريك، صورت آنها پوشيده شده! آنها اهل دوزخند; و جاودانه در آن خواهند ماند. 
10|28|(به خاطر بياوريد) روزى را كه همه آنها را جمع مى كنيم، سپس به مشركان مى گوييم: «شما و معبودهايتان (هر كدام) در جاى خودتان باشيد» سپس آنها را (براى حساب) از هم جدا مى سازيم، و معبودهايشان (به آنها) مى گويند: «شما هرگز ما را عبادت نمى كرديد!
10|29|همين بس كه خدا ميان ما و شما گواه باشد، كه به يقين ما از عبادت شما بى خبر بوديم.»
10|30|در آن جا، هر كس عملى را كه قبلاً انجام داده است، مى آزمايد. و همگى به سوى خداوند يگانه كه مولا و سرپرست حقيقى آنهاست بازگردانده مى شوند; و چيزهايى را كه بدروغ همتاى خدا قرارداده بودند، از نظرشان گم و نابود مى شوند.
10|31|بگو: «چه كسى شما را از آسمان و زمين روزى مى دهد؟ يا چه كسى مالك (و خالق) گوش و چشمهاست؟و چه كسى زنده را از مرده، و مرده را از زنده بيرون مى آورد؟ و چه كسى امور (جهان) را تدبير مى كند؟» بزودى (در پاسخ) مى گويند: «خدا»،بگو: «پس چرا تقوا پيشه نمى كنيد (و راه شرك مى پوييد)؟!
10|32|اين گونه است خداوند، پروردگارِ حقّ شما (داراى همه اين صفات)! با اين حال، بعد از حق، چه چيزى جز گمراهى وجود دارد؟! پس چرا (از پرستش او) روى گردان مى شويد؟!» 
10|33|اينچنين فرمان پروردگارت بر فاسقان مسلّم شده كه آنها (پس از اين همه لجاجت و گناه)، ايمان نخواهند آورد.
10|34|بگو: «آيا هيچ يك از معبودهاى شما، آفرينش را آغاز مى كند و سپس باز مى گرداند؟!» بگو: «تنها خدا آفرينش را آغاز كرده، سپس باز مى گرداند;با اين حال، چرا (از حق) روى گردان مى شويد؟!»
10|35|بگو: «آيا هيچ يك از معبودهاى شما، به سوى حق هدايت مى كند؟!» بگو: «تنها خدا به حق هدايت مى كند. آيا كسى كه هدايت به سوى حق مى كندبراى پيروى شايسته تر است، يا آن كس كه هدايت نمى شود مگر هدايتش كنند؟! شما را چه مى شود، چگونه داورى مى كنيد؟!»
10|36|و بيشتر آنها،جز از گمان (و پندارهاى بى اساس)، پيروى نمى كنند; با آنكه گمان، هرگز (انسان را) از حق بى نياز نمى سازد(و به حق نمى رساند). به يقين، خداوند از آنچه انجام مى دهند، آگاه است.
10|37|ممكن نبود كه اين قرآن، بدون وحى الهى به خدا نسبت داده شود; بلكه با كتب آسمانى پيشين هماهنگ است و شرح و تفصيل كتاب (الهى) است; كه هيچ شكى در آن نيست، و از سوى پروردگار جهانيان است.
10|38|آيا آنها مى گويند: «او قرآن را بدروغ (به خدا) نسبت داده است»؟!بگو: «اگر راست مى گوييد، يك سوره همانند آن بياوريد; و غير از خدا، هر كس را مى توانيد (به يارى) فراخوانيد!»
10|39|(ولى آنها از روى علم و دانش قرآن را انكار نكردند;) بلكه چيزى را تكذيب كردند كه آگاهى از آن نداشتند، در حالى كه هنوز واقعيتش بر آنان روشن نشده بود! پيشينيان آنها نيز همين گونه تكذيب كردند; پس بنگر عاقبت كار ستمكاران چگونه بود!
10|40|بعضى از آنها، به آن ايمان مى آورند; و بعضى ايمان نمى آورند; و پروردگارت مفسدان را بهتر مى شناسد. 
10|41|و اگر تو را تكذيب كردند، بگو: «عمل من براى من، و عمل شما براى شماست. شما از آنچه من انجام مى دهم بيزاريد و من (نيز) از آنچه شما انجام مى دهيد بيزارم.»
10|42|گروهى از آنان، به تو گوش فرامى دهند (; امّا گويى كر هستند). آيا تو مى توانى سخن خود را به گوش كران برسانى، هرچند نفهمند؟!
10|43|و گروهى از آنان، به سوى تو مى نگرند (امّا گويى هيچ نمى بينند)! آيا تو مى توانى كوران را هدايت كنى، هرچند نبينند؟!
10|44|خداوندهيچ به مردم ستم نمى كند; ولى اين مردمند كه به خويشتن ستم مى كنند.
10|45|(به ياد آور) روزى را كه (خداوند) آنها را جمع خواهد كرد; آنچنان كه (احساس مى كنند) گويى جز ساعتى از روز، (در دنيا) توقّف نكردند; به آن مقدار كه يكديگر را (ببينند و) بشناسند. به يقين آنها كه لقاى خداوند (و روز رستاخيز) را تكذيب كردند، زيان بردند وهدايت نيافتند. 
10|46|اگر ما، پاره اى از مجازاتهايى را كه به آنها وعده مى دهيم، به تو نشان دهيم، و يا (پيش از آن كه گرفتار عذاب شوند،) تو را از دنيا ببريم، در هر حال، بازگشتشان به سوى ماست; و خداوند بر آنچه آنها انجام مى دادند گواه است. 
10|47|براى هر امّتى، پيامبرى است; هنگامى كه پيامبرشان به سوى آنان بيايد، بعدالت در ميان آنها داورى مى شود; و ستمى به آنها نخواهد شد.
10|48|و مى گويند: «اگر راست مى گوييد، اين وعده (مجازات) كى خواهد بود؟»
10|49|بگو: «من (حتّى) براى خودم، مالك زيان و سودى نيستم، (تا چه رسد براى شما;) مگر آنچه خدا بخواهد. (اين مقدار مى دانم كه) براى هر قومى، اجلى (معين) است; هنگامى كه اجل آنها فرا رسد، (و فرمان مجازات يا مرگشان صادر شود،) نه ساعتى تأخير مى كنند، و نه پيشى مى گيرند.
10|50|بگو: «به من خبر بدهيد اگر مجازات او، شب هنگام يا در روز به سراغ شما آيد (، آيا مى توانيد آن را از خود دفع كنيد؟!)» پس مجرمان براى چه چيزى عجله مى كنند؟!
10|51|آيا پس از آنكه (عذاب) واقع شد، آنگاه به آن ايمان مى آوريد؟! (به شما گفته مى شود:)، حالا (چه سودى دارد)؟! در حالى كه قبلاً براى آن عجله مى كرديد!
10|52|سپس به كسانى كه ستم كردند گفته مى شود: «عذاب ابدى رابچشيد! آيا جز به آنچه انجام مى داديد كيفر داده مى شويد؟!»
10|53|از تو مى پرسند: «آيا آن (وعده مجازات الهى) حقّ است؟» بگو: «آرى، به پروردگارم سوگند، قطعاً حق است; و شما نمى توانيد (از مجازات الهى) فرار كنيد.»
10|54|و هر كس ستم كرده، اگر تمامى آنچه روى زمين است در اختيار داشته باشد، (همه را براى نجات خويش) فديه مى دهد. و هنگامى كه عذاب را ببينند،(پشيمان مى شوند; امّا) پشيمانى خود را كتمان مى كنند(، مبادا رسواتر شوند).و در ميان آنها، به عدالت داورى مى شود; و ستمى بر آنها نخواهد شد.
10|55|آگاه باشيد آنچه درآسمانها و زمين است، تنها از آن خداست. آگاه باشيد وعده خدا حق است، ولى اكثر آنها نمى دانند.
10|56|او زنده مى كند ومى ميراند، و به سوى او بازگردانده مى شويد.
10|57|اى مردم! اندرزى از سوى پروردگارتان براى شما آمده است; و درمانى براى آنچه در سينه هاست; و هدايت و رحمتى است براى مؤمنان. 
10|58|بگو: «تنها به فضل خدا و رحمت او بايد خوشحال شوند; كه اين،از تمام آنچه گردآورى مى كنند، بهتر است.»
10|59|بگو: «به من خبر بدهيد (چرا) روزيهايى را كه خداوند بر شما نازل كرده، بعضى از آن را حرام، و بعضى را حلال قرار داده ايد؟!» بگو: «آيا خداوند به شما اجازه (چنين كارى) داده، يا بر خدا افترا مى بنديد (و از پيش خود، حلال و حرام درست مى كنيد)؟!»
10|60|آنها كه بر خدا به دروغ افترا مى بندند، درباره (مجازاتِ) روز رستاخيز، چه گمان مى كنند؟! خداوند نسبت به همه مردم داراى فضل (و رحمت) است، امّا اكثر آنها سپاسگزارى نمى كنند.
10|61|در هيچ حال (و انديشه اى) نيستى، و هيچ قسمتى از قرآن را از جانب خداوند، تلاوت نمى كنى، و هيچ عملى را انجام نمى دهيد، مگر اين كه در آن هنگام كه وارد آن مى شويد ما گواه بر شما هستيم. و هيچ چيز در زمين و آسمان، از پروردگار تو مخفى نمى ماند; حتّى به اندازه سنگينى ذرّه اى; و نه كوچكتر و نه بزرگتر از آن نيست، مگر اين كه (همه آنها) در كتابِ آشكار (و لوح محفوظ علم خداوند) ثبت است.
10|62|آگاه باشيد! (دوستان و) اولياى خدا، نه ترسى بر آنهاست و نه اندوهگين مى شوند. 
10|63|همان كسانى كه ايمان آوردند، و(از مخالفت فرمان خدا، پيوسته) پرهيز مى كردند.
10|64|شادمانى (حقيقى) در زندگى دنيا و در آخرت تنها براى آنهاست; وعده هاى الهى تخلف ناپذير است! اين است آن رستگارى و پيروزى بزرگ! 
10|65|سخن آنها تو را غمگين نسازد! تمام عزّت (و قدرت)، از آنِ خداست; و او شنوا و داناست.
10|66|آگاه باشيد كسانى كه در آسمانها و كسانى كه در زمين هستند، تعلق به خدا دارند. و آنها كه غير خدا را همتاى او مى خوانند، (از منطق و دليلى) پيروى نمى كنند; آنها تنها از گمان بى اساس پيروى مى نمايند و تخمين و حدس (واهى) مى زنند.
10|67|او كسى است كه شب را براى شما آفريد، تا در آن آرامش بيابيد;و روز را روشنى بخش (تا به تلاش براى زندگى بپردازيد). در اين (نظام نور و ظلمت) نشانه هايى است براى كسانى كه گوش شنوا دارند!
10|68|گفتند: «خداوند فرزندى براى خود انتخاب كرده است». (بدانيد او از هر عيب و نقص و احتياجى) منزّه است! او بى نياز است. از آنِ اوست آنچه در آسمانها و آنچه در زمين است. شما هيچ گونه دليلى بر اين ادّعا نداريد. آيا چيزى را كه نمى دانيد به خدا نسبت مى دهيد؟!
10|69|بگو:«آنها كه به خدا دروغ مى بندند، (هرگز) رستگار نمى شوند.
10|70|(براى آنها) بهره اى (ناچيز) از دنياست; سپس بازگشتشان به سوى ماست; و آنگاه، مجازات شديدى به سزاى كفرشان به آنها مى چشانيم!» 
10|71|سرگذشت نوح را بر آنها بخوان; در آن هنگام كه به قوم خود گفت: «اى قوم من! اگر موقعيت من و تذكراتم نسبت به آيات الهى، بر شما سنگين (و سخت) است، (هر كارى از شما ساخته است بكنيد.) من بر خدا توكّل كرده ام! (شما اگر مى توانيد) توانايى خود و معبودهايتان را جمع كنيد; سپس هيچ چيز از امورتان بر شما پوشيده نماند; (و تمام جوانب كارتان را بنگريد;) سپس به حيات من پايان دهيد، و (لحظه اى) مهلتم ندهيد! (امّا كارى از شما ساخته نيست.)
10|72|و اگر (از قبول دعوتم) روى بگردانيد، (كار نادرستى كرده ايد; چه اين كه) من از شما هيچ اجر و پاداشى نمى خواهم; اجر من، تنها بر خداست! و من مأمورم كه از مسلمانان (و تسليم شدگان در برابر فرمان خدا) باشم.»
10|73|سرانجام آنها او را تكذيب كردند. و ما، او و كسانى را كه با او در كشتى بودند، نجات داديم; و آنان را جانشين (و وارث كافران) قرارداديم; و كسانى را كه آيات ما را تكذيب كردند، غرق نموديم. پس ببين عاقبتِ كار كسانى كه انذار شدند (و نپذيرفتند)، چگونه بود!
10|74|سپس بعد از او [= نوح،] پيامبرانى به سوى قومشان فرستاديم; آنان دلايل روشن برايشان آوردند; امّا آنها، (بر اثر لجاجت) به چيزى كه پيش از آن تكذيب كرده بودند، ايمان نياوردند. اينچنين بر دلهاى تجاوزكاران مهر مى نهيم (تا چيزى را درك نكنند).
10|75|بعد از آنها، موسى و هارون را با نشانه هاى خود به سوى فرعون و اطرافيانش فرستاديم; امّا آنها تكبّر كردند و (زيرِ بارِ حق نرفتند; چرا كه آنها) گروهى مجرم بودند.
10|76|و هنگامى كه حقّ از جانب ما به سراغ آنها آمد، گفتند: «اين، سحرى است آشكار!»
10|77|موسى گفت: «آيا درباره حق، هنگامى كه به سوى شما آمد، (چنين) مى گوييد؟! آيا اين سحر است؟! در حالى كه ساحران (هرگز) رستگار (و پيروز) نمى شوند.»
10|78|گفتند: «آيا آمده اى كه ما را، از آنچه پدرانمان را بر آن يافته ايم، منصرف سازى; و بزرگى (و رياست) در روى زمين، از آنِ شما دو نفر باشد؟! ما (هرگز) به شما ايمان نمى آوريم!»
10|79|فرعون گفت: «(برويد و) هر ساحر ماهرى را نزد من آوريد.»
10|80|هنگامى كه ساحران (براى مبارزه) آمدند، موسى به آنها گفت: «آنچه (از وسايل سحر) را مى خواهيد بيفكنيد، بيفكنيد!»
10|81|هنگامى كه افكندند، موسى گفت: «آنچه شما انجام داديد، سحر است; كه خداوند بزودى آن را باطل مى كند;چرا كه خداوند (هرگز) عمل مفسدان را اصلاح نمى كند.
10|82|و او حق را به وعده هاى خويش، تحقّق مى بخشد; هر چند مجرمان ناخشنود باشند!»
10|83|(در آغاز،) هيچ كس به موسى ايمان نياورد، مگر گروهى از فرزندان قوم او; (آن هم) با ترس از فرعون و اطرافيانش، مبادا آنها را شكنجه كنند; زيرا فرعون، برترى جويى در زمين داشت; و از اسرافكاران بود.
10|84|موسى گفت: «اى قوم من! اگر شما به خدا ايمان آورده ايد، و تسليم فرمان او هستيد، تنها بر او توكل كنيد.»
10|85|آنها گفتند: «تنها بر خدا توكّل داريم; پروردگارا! ما را مورد شكنجه گروه ستمكاران قرارمده.
10|86|و ما را با رحمتت از (شرّ) گروه كافران رهايى بخش.»
10|87|و به موسى و برادرش وحى كرديم كه: «براى قوم خود، خانه هايى در سرزمين مصر آماده كنيد; و خانه هايتان را مقابل يكديگر (و متمركز) قراردهيد; و نماز را برپا داريد; و به مؤمنان بشارت ده (كه سرانجام پيروز مى شوند.)»
10|88|موسى گفت: «پروردگارا! تو فرعون و اطرافيانش را زينت و اموالى (سرشار) در زندگى دنيا داده اى، پروردگارا! در نتيجه (آنها بندگانت را) از راه تو گمراه مى سازند. پروردگارا!اموالشان را نابود كن; و (به جرم گناهانشان،) دلهايشان را سخت و سنگين ساز، كه ايمان نياورند تا عذاب دردناك را ببينند.»
10|89|فرمود: «دعاى شما پذيرفته شد. استقامت به خرج دهيد! و از راه (و رسم) كسانى كه نمى دانند، تبعيّت نكنيد.»
10|90|(سرانجام) بنى اسرائيل را از دريا [= رود عظيم نيل] عبور داديم; و فرعون و لشكريانش از سرِ ظلم و تجاوز، به دنبال آنها رفتند; تا زمانى كه غرقاب دامن او را گرفت، گفت: «ايمان آوردم كه هيچ معبودى، جز كسى كه بنى اسرائيل به او ايمان آورده اند، وجود ندارد; و من از مسلمين هستم.» 
10|91|(امّا به او خطاب شد:) الآن؟! در حالى كه قبلاً نافرمانى كردى، و از مفسدان بودى!
10|92|ولى امروز، بدنت را (از آب) نجات مى دهيم، تا عبرتى براى آيندگان باشى. و بسيارى از مردم، از نشانه هاى (عبرت انگيز) ما غافلند.
10|93|(سپس) بنى اسرائيل را در جايگاه خوبى منزل داديم; و از روزيهاى پاكيزه به آنها عطا كرديم; (امّا آنها به نزاع برخاستند.) و اختلاف نكردند، مگر بعد از آن كه علم و آگاهى به سراغشان آمد. پروردگار تو روز قيامت، در آنچه اختلاف مى كردند، ميان آنها داورى مى كند.
10|94|و اگر در آنچه بر تو نازل كرده ايم ترديدى دارى، از كسانى كه پيش از تو كتاب آسمانى را مى خواندند بپرس; به يقين، حق از طرف پروردگارت به تو رسيده است; بنابراين، هرگز از ترديدكنندگان مباش! (مسلّماً او ترديدى نداشت و اين درسى براى مردم بود!)
10|95|و هرگز از كسانى مباش كه آيات خدا را تكذيب كردند، كه از زيانكاران خواهى بود. 
10|96|(و بدان) كسانى كه فرمان پروردگار تو بر آنان تحقّق يافته، (و به جرم اعمالشان، توفيق هدايت را از آنها گرفته هرگز)ايمان نمى آورند،
10|97|هر چند تمام آيات (و نشانه هاى الهى) به آنان برسد، تا زمانى كه عذاب دردناك را ببينند! (زيرا تاريكى گناه، قلبهايشان را فراگرفته است.)
10|98|چرا هيچ يك از شهرها و آباديها ايمان نياوردند تا ايمانشان سبب نجاتشان شود؟! مگر قوم يونس، هنگامى كه آنها ايمان آوردند، عذاب رسواكننده را در زندگى دنيا از آنان برطرف ساختيم; و تا مدّت معيّنى [= سر آمدن اجلشان] آنها را بهره مند ساختيم.
10|99|و اگر پروردگار تو مى خواست، تمام كسانى كه روى زمين هستند، همگى (به اجبار) ايمان مى آوردند; آيا تو مى خواهى مردم را مجبور سازى كه ايمان بياورند؟! (ايمان اجبارى چه سودى دارد؟!)
10|100|و هيچ كس نمى تواند ايمان بياورد، جز به خواست خدا (و توفيق و يارى و هدايت او). و خداوند، پليدى (كفر و گناه) را بر كسانى قرار مى دهد كه نمى انديشند.
10|101|بگو: «نگاه كنيد چه چيز (از آيات عظمت خدا) در آسمانها و زمين است؟» امّا اين آيات و انذارها براى كسانى كه (بخاطر لجاجت) ايمان نمى آورند مفيد نخواهد بود.
10|102|آيا آنها (چيزى) جز همانند روزهاى (مجازات) پيشينيان را انتظار مى كشند؟! بگو: «شما انتظار بكشيد،من نيز با شما انتظار مى كشم!»
10|103|سپس (هنگام نزول بلا و مجازات،) پيامبران خود و كسانى را كه (به آنان) ايمان مى آوردند، نجات مى داديم و همين گونه، بر ما لازم است كه مؤمنان (به تو) را (نيز) نجات بخشيم. 
10|104|بگو: «اى مردم! اگر در آيين من شك داريد، من كسانى را كه جز خدا مى پرستيد، نمى پرستم; تنها خداوندى را پرستش مى كنم كه شما را مى ميراند; و من مأمورم كه از مؤمنان باشم.
10|105|و (به من دستور داده شده كه:) روى خود را با اخلاص به آيين الهى متوجّه ساز; و از مشركان مباش!
10|106|و جز خدا، چيزى را كه نه سودى به تو مى رساند و نه زيانى، مخوان (و پرستش مكن)! كه اگر چنين كنى، از ستمكاران خواهى بود.
10|107|و اگر خداوند، (براى امتحان و مانند آن،) زيانى به تو رساند، هيچ كس جز او نمى تواند آن را برطرف كند; و اگر اراده خيرى براى تو كند، هيچ كس مانع فضل او نخواهد شد. آن را به هر كس از بندگانش بخواهد مى رساند; و او آمرزنده و مهربان است.»
10|108|بگو: «اى مردم! حقّ از طرف پروردگارتان به سراغ شما آمده; هر كس (در پرتو آن) هدايت يابد، به نفع خود هدايت مى شود; و هر كس گمراه گردد، به زيان خود گمراه مى گردد; و من مأمور(به اجبار) شما نيستم.»
10|109|و از آنچه بر تو وحى مى شود پيروى كن، و شكيبا باش (و استقامت نما)، تا خداوند حكم (پيروزى) را صادر كند; و او بهترين حاكمان است.
11|1|الر، اين كتابى است كه آياتش استوار گرديده; سپس (هر مطلبى در جايگاه خود) بيان شده و از نزد خداوند حكيم و آگاه (نازل گرديده) است.
11|2|(دعوت من اين است) كه: جز خداوند يگانه را نپرستيد. من از سوى او براى شما بيم دهنده و بشارت دهنده ام.
11|3|و: از پروردگار خويش آمرزش بطلبيد; سپس به سوى او بازگرديد; تا شما را تا مدّت معيّنى، از مواهب خوب (زندگى اين جهان،) بهره مند سازد; و به هر صاحب فضيلتى، به مقدار فضيلتش عطا كند; و اگر (از اين دعوت) روى گردان شويد، من بر شما از عذاب روز بزرگى بيمناكم!
11|4|(بدانيد) بازگشت شما تنها بسوى خداوند يگانه است; و او بر هر چيزى تواناست.
11|5|آگاه باشيد، آنها (براى نجوا،) سينه هاشان را در كنار هم قرار مى دهند، تا خود (و سخنان خويش) را از او [= پيامبر] پنهان دارند. آگاه باشيد، آنگاه كه آنها لباسهايشان را به خود مى پيچند و خويش را در آن پنهان مى كنند، (خداوند) آنچه را پنهان مى كنند و آنچه را آشكار مى سازند مى داند; چرا كه او، از اسرار درون سينه ها، آگاه است.
11|6|هيچ جنبنده اى در زمين نيست مگر اين كه روزى او بر خداست. او قرارگاه و محلّ نقل و انتقالشان را مى داند; همه اينها در كتاب مبين (لوح محفوظ) ثبت است.
11|7|او كسى است كه آسمانها و زمين را در شش روز [= شش دوران ] آفريد; وعرش (قدرت) او، بر آب قرار داشت; (و جهان در آغاز توده مذابى بود، او آن را آفريد) تا شما را بيازمايد كه كدام يك عملتان بهتر است. و اگر (به آنها) بگويى: «شما بعد از مرگ، برانگيخته مى شويد.»، به يقين كافران مى گويند: «اين سحرى آشكار است!»
11|8|و اگر مجازات را تا زمان محدودى از آنها به تأخير اندازيم، (از روى استهزا) مى گويند: «چه چيز مانع آن شده است؟!» آگاه باشيد، آن روز كه (عذاب) به سراغشان آيد،از آنها بازگردانده نخواهد شد; و آنچه را مسخره مى كردند، دامانشان را مى گيرد.
11|9|و اگر از جانب خويش، رحمتى به انسان بچشانيم، سپس آن را از او بگيريم، بسيار نوميد و ناسپاس خواهد بود.
11|10|و اگر بعد از ناراحتى و زيانى كه به او رسيده، نعمتهايى به او بچشانيم، به يقين مى گويد: «بدى ها از من برطرف شده، (و ديگر باز نخواهد گشت).» و غرق شادى و غفلت و فخرفروشى مى شود;
11|11|مگر آنها كه (در سايه ايمان راستين،) صبر واستقامت ورزيدند و كارهاى شايسته انجام دادند; كه براى آنها، آمرزش و اجر بزرگى است. 
11|12|شايد (ابلاغ) بعض آياتى را كه به تو وحى مى شود، (به خاطر عدم پذيرش آنها) ترك كنى (و به تأخير اندازى); و سينه ات از اين جهت تنگ (و ناراحت) شود كه مى گويند: «چرا گنجى بر او نازل نشده و يا چرا فرشته اى همراه او نيامده است؟!» (نگران مباش! چرا كه) تو فقط بيم دهنده اى; و خداوند، نگاهبان و ناظر بر همه چيز است (; و به حساب آنان مى رسد).
11|13|آيا مى گويند: «او به دروغ قرآن را (به خدا) نسبت داده (و ساختگى است)»! بگو: «اگر راست مى گوييد، شما هم ده سوره ساختگى همانند اين قرآن بياوريد; و هر كس را كه مى توانيد ـ غير از خدا ـ (براى اين كار) دعوت كنيد!»
11|14|و اگر كافران دعوت شما را نپذيرفتند (به آنها بگوييد:)، بدانيد (قرآن) تنها با علم الهى نازل شده; و هيچ معبودى جز او نيست. آيا (با اين حال،) تسليم (حق) مى شويد؟!
11|15|كسانى كه زندگى دنيا و زينت آن را بخواهند، (نتيجه) اعمالشان را در همين دنيا بطور كامل به آنها مى دهيم; و چيزى در اين (دنيا) از آنها كم و كاست نخواهد شد. 
11|16|(ولى) آنها كسانى هستند كه در آخرت، جز آتش، (سهمى) نخواهند داشت; و آنچه را در دنيا (براى غيرخدا) انجام دادند، نابود مى شود; و آنچه را عمل مى كردند، باطل و بى اثر خواهد شد.
11|17|آيا آن كس كه دليل آشكارى از پروردگار خويش دارد، و به دنبال آن، شاهدى از سوى (خدا)آمده، و پيش از آن، كتاب موسى كه پيشوا و رحمت بوده (گواهى بر آن مى دهد، همچون كسى است كه چنين نباشد)؟! آنها [= حق طلبان] به او ايمان مى آورند. و هر كس از گروههاى مخالف به او كافر شود، آتش وعده گاه اوست. پس، ترديدى در آن نداشته باش كه آن حقّ است از پروردگارت; ولى بيشتر مردم ايمان نمى آورند.
11|18|چه كسى ستمكارتر است از آن كس كه بر خدا دروغ بسته؟! آنان، (روز رستاخيز) بر پروردگارشان عرضه مى شوند، در حالى كه شاهدان [= پيامبران و فرشتگان] مى گويند: «اينها همان كسانى هستند كه به پروردگارشان دروغ بستند. اينك لعنت خدا بر ستمكاران باد!»
11|19|همانها كه (مردم را) از راه خدا باز مى دارند; و (با القاى شبهات) آن را كج و معوج نشان مى دهند; و به سراى آخرت كافرند.
11|20|آنها هيچ گاه توانايى فرار از كيفر خدا را در زمين نداشتند; و جز خدا، پشتيبانهايى نمى يافتند. عذاب خدا براى آنهامضاعف خواهد بود;(چرا كه هم خودشان گمراه بودند، و هم ديگران را گمراه ساختند;) آنها هرگز توانايى شنيدن (حق را) نداشتند; و (حقيقت را) نمى ديدند.
11|21|آنان كسانى هستند كه سرمايه وجود خود را از دست داده اند; و آنچه را به دروغ همتاى خدا مى پنداشتند از نظرشان گم شد.
11|22|بى ترديد آنها در آخرت، از همه زيانكارترند!
11|23|كسانى كه ايمان آوردند و كارهاى شايسته انجام دادند و در برابر پروردگارشان خاضع و تسليم بودند، آنها اهل بهشتند; و جاودانه در آن خواهند ماند.
11|24|حال اين دو گروه [= مؤمنان و منكران]، حال «نابينا و ناشنوا» و «بينا و شنوا» است; آيا اين دو، همانند يكديگرند؟! آيا متذكّر نمى شويد؟!
11|25|و ما نوح را به سوى قومش فرستاديم (; او به آنها گفت): «من براى شما بيم دهنده اى آشكارم.
11|26|جز خداى يگانه را نپرستيد; زيرا بر شما از عذاب روز دردناكى مى ترسم!»
11|27|اشراف كافر قومش (در پاسخ او) گفتند: «ما تو را جز بشرى همچون خودمان نمى بينيم; و كسانى را كه از تو پيروى كرده اند، جز افراد پست ساده لوح، مشاهده نمى كنيم; و براى شما فضيلتى نسبت به خود نمى بينيم; بلكه گمان مى كنيم كه شما دروغگو هستيد.» 
11|28|(نوح) گفت: «اى قوم من! به من خبر دهيد اگر من دليل روشنى از پروردگارم داشته باشم، و او از سوى خود رحمتى كه شما از آن بى خبريد، به من داده باشد (آيا باز هم رسالت مرا انكار مى كنيد)؟! آيا ما مى توانيم شما را به پذيرش اين دليل روشن مجبور سازيم، با اين كه شما كراهت داريد»؟!
11|29|«اى قوم من! به خاطر اين دعوت، اجر و پاداشى از شما نمى طلبم; اجر من، تنها بر خداست. و من، كسانى را كه ايمان آورده اند، (بخاطر شما) از خود طرد نمى كنم; چرا كه آنها پروردگارشان را ملاقات خواهند كرد; (اگر آنها را از خود برانم، در دادگاه قيامت، خصم من خواهند بود;) ولى شما را گروهى مى بينم كه جهالت به خرج مى دهيد. 
11|30|اى قوم من ! چه كسى مرا در برابر (مجازات) خدا يارى مى دهد اگر آنان را طرد كنم؟! آيا متذكر نمى شويد؟!
11|31|من هرگز به شما نمى گويم خزائن الهى نزد من است; و غيب هم نمى دانم; (جز آنچه خدا به من بياموزد) و نمى گويم من فرشته ام; و (نيز) نمى گويم كسانى كه در نظر شما خوار مى آيند، خداوند خيرى به آنها نخواهد داد; خدا از آنچه در دل آنهاست آگاهتر است. (و اگر آنها را از خود برانم،) در اين صورت از ستمكاران خواهم بود.»
11|32|گفتند: «اى نوح! با ما جرّ و بحث كردى، و زياد مجادله كردى! (بس است!) اكنون اگر راست مى گويى، آنچه را (از عذاب الهى) به ما وعده مى دهى بياور!»
11|33|(نوح) گفت: «اگر خدا اراده كند، (عذابش را) خواهد آورد; و شما قدرت فرار (از آن را) نخواهيد داشت!
11|34|و هر گاه خدا بخواهد شما را (به خاطر گناهانتان) گمراه سازد، و من بخواهم شما را اندرز دهم، اندرز من سودى به حالتان نخواهد داشت. او پروردگار شماست; و به سوى او بازگشت داده مى شويد».
11|35|آيا (مشركان) مى گويند: «او [= محمد ] قرآن را بدروغ به خدا نسبت داده است.»؟! بگو: «اگر من آن رابه دروغ به خدا نسبت داده باشم، گناهش بر عهده من است; ولى من از گناهانى كه شما مرتكب مى شويد بيزارم.»
11|36|به نوح وحى شد كه:«جز آنها كه (تاكنون) ايمان آورده اند، ديگر هيچ كس از قوم تو ايمان نخواهد آورد. پس، از كارهايى كه انجام مى دادند، غمگين مباش.
11|37|و (اكنون) در محضر ما و طبق وحى ما، كشتى بساز. و درباره آنها كه ستم كردند با من سخن مگو (و شفاعت مكن،) كه (همه) آنها غرق شدنى هستند!»
11|38|او مشغول ساختن كشتى بود، و هر زمان گروهى از اشراف قومش بر او مى گذشتند، او را مسخره مى كردند; (ولى نوح) گفت: «اگر ما را مسخره مى كنيد،ما نيز شما را همين گونه مسخره خواهيم كرد.
11|39|بزودى خواهيد دانست چه كسى عذاب رسوا كننده به سراغش خواهد آمد، و عذاب ابدى بر او وارد خواهد شد!»
11|40|(اين وضع همچنان ادامه يافت) تا آن زمان كه فرمان ما فرارسيد، و تنور جوشيدن گرفت; (به نوح) گفتيم: «از هر يك از انواع حيوانات، يك جفت (نر و ماده) در آن (كشتى) حمل كن. همچنين خاندانت را (بر آن سوار كن) مگر آنها كه قبلاً وعده هلاك آنان داده شده ]= همسر و يكى از فرزندانت[; ـ و همچنين مؤمنان را.» امّا جز عده كمى همراه او ايمان نياوردند.
11|41|او گفت: «بر آن (كشتى) سوار شويد به نام خدا; در هنگام حركت آن و توقفش، كه پروردگارم آمرزنده و مهربان است.» 
11|42|و كشتى، آنها را از ميان امواجى همچون كوهها حركت مى داد; (در اين هنگام،) نوح فرزندش را كه در گوشه اى بود صدا زد: «پسرم! همراه ما سوار شو، و با كافران مباش!»
11|43|گفت: «بزودى به كوهى پناه مى برم كه مرا از آب حفظ مى كند!» (نوح) گفت: «امروز هيچ نگهدارنده اى در برابر فرمان خدا نيست; مگر آن كس را كه او رحم كند.» در اين هنگام، موج در ميان آن دو جدايى افكند; و او در زمره غرق شدگان قرارگرفت!
11|44|و گفته شد: «اى زمين، آبت را فروبر! و اى آسمان، (از بارش) خوددارى كن!» و آب فرو نشستو كار پايان يافت و (كشتى) بر (دامنه كوه) جودى، پهلو گرفت; و (در اين هنگام،) گفته شد: «دور باد گروه ستمكاران (از رحمت خدا!)»
11|45|نوح به پروردگارش عرض كرد:«پروردگارا! پسرم از خاندان من است; و وعده تو (در مورد نجات خاندانم) حقّ است; و تو بهترين حكم كنندگانى.»
11|46|فرمود: «اى نوح! او از خاندان تو نيست; او عمل غيرصالحى است ]= فرد ناشايسته اى است[; پس، آنچه را از آن آگاه نيستى، از من مخواه; من به تو اندرز مى دهم كه از جاهلان نباشى.»
11|47|عرض كرد: «پروردگارا! من به تو پناه مى برم كه از تو چيزى بخواهم كه از آن آگاهى ندارم. و اگر مرا نيامرزى، و بر من رحم نكنى، از زيانكاران خواهم بود.»
11|48|(به نوح) گفته شد: «اى نوح! با سلامت و بركاتى از ناحيه ما بر تو و بر تمام امّتهايى كه با تواند، فرود آى! و امّتهايى نيز هستند كه ما آنها را از نعمتها بهره مند خواهيم ساخت، سپس (به سبب كفران نعمت) عذاب دردناكى از سوى ما به آنها مى رسد.»
11|49|(اى پيامبر!) اينها از اخبار غيبى است كه به تو وحى مى كنيم; نه تو، و نه قومت،اينهارا پيش از اين نمى دانستيد. بنابراين، صبر و استقامت كن، كه عاقبت از آن پرهيزگاران است. 
11|50|و به سوى (قومِ) عاد، برادرشان «هود» را فرستاديم; (به آنها) گفت: «اى قوم من! خدا را پرستش كنيد، كه معبودى جز او براى شما نيست; شما فقط افترا مى بنديد (و بتها را همتاى او مى خوانيد).
11|51|اى قوم من! من از شما براى اين (رسالت)، پاداشى نمى طلبم; پاداشِ من، تنها بركسى است كه مرا آفريده است; آيا نمى انديشيد؟!
11|52|و اى قوم من! از پروردگارتان طلب آمرزش كنيد، سپس به سوى او باز گرديد، تا باران را پى در پى بر شما بفرستد; ونيرويى بر نيرويتان بيفزايد. و گنهكارانه، روى (از حق) برنتابيد.»
11|53|گفتند: «اى هود! تو دليل روشنى براى ما نياورده اى; و ما خدايان خود را بخاطر گفتار تو، رها نخواهيم كرد! و ما هرگز به تو ايمان نمى آوريم».
11|54|ما (درباره تو) فقط مى گوييم: «بعضى از خدايان ما، به (عقل) تو آسيب رسانده اند.» (هود) گفت: «من خدا را به شهادت مى طلبم، شما نيز گواه باشيد كه من از آنچه همتاى (خدا) قرار مى دهيد، بيزارم
11|55|(بيزار از آنچه) غير او (مى پرستيد)! حال كه چنين است، همگى براى من توطئه كنيد; و مهلتم ندهيد (امّا بدانيد كارى از شما ساخته نيست.)
11|56|من، بر خداى يگانه كه پروردگار من و شماست، توكّل كرده ام. هر جنبنده اى در قبضه قدرت (توأم با عدالت) اوست; زيرا پروردگار من بر صراط مستقيم است.
11|57|پس اگر روى گردان شويد، من رسالتى را كه مأمور بودم به شما رساندم; و پروردگارم گروه ديگرى را جايگزين شما خواهد ساخت; و شما هيچ زيانى به او نمى رسانيد; پروردگارم حافظ و نگاهبان هر چيز است.»
11|58|و هنگامى كه فرمان ما فرارسيد، هود و كسانى را كه با او ايمان آورده بودند، با رحمت خود نجات داديم; و آنها را از عذاب شديد، رهايى بخشيديم! 
11|59|و اين قوم «عاد» بودند كه آيات پروردگارشان را انكار كردند; و از اطاعت پيامبرنش سر برتافتند; و از فرمان هر ستمگر حق ستيز، پيروى كردند! 
11|60|آنان، در اين دنيا و روز قيامت، لعنت (و نام ننگينى) به دنبال دارند! بدانيد قوم «عاد» نسبت به پروردگارشان كفر ورزيدند. دور باد «عاد» قوم هود (از رحمت خدا، و خير و سعادت)!
11|61|و به سوى قوم «ثمود»، برادرشان «صالح» را فرستاديم; گفت: «اى قوم من! خدا را پرستش كنيد، كه هيچ معبودى جز او براى شما نيست! اوست كه شما را از زمين آفريد; و آباد كردن آن را به شما سپرد! از او آمرزش بطلبيد، سپس به سوى او باز گرديد، كه پروردگارم (به بندگان خود) نزديك، و اجابت كننده (خواسته هاى آنها) است!»
11|62|گفتند: «اى صالح! تو پيش ازاين، در ميان ما مايه اميد بودى!آيا ما را از پرستش آنچه پدرانمان مى پرستيدند، نهى مى كنى؟! در حالى كه ما، در مورد آنچه به سوى آن دعوتمان مى كنى، در شكى توأم با بد گمانى هستيم!»
11|63|گفت: «اى قوم من! به من خبر بدهيد اگر دليل آشكارى از پروردگارم داشته باشم، و رحمتى از جانب خود به من داده باشد، پس اگر من نافرمانى او كنم، چه كسى مى تواند مرا در برابر خداوند يارى دهد؟! پس شما، جز زيان، چيزى بر من نخواهيد افزود.
11|64|اى قوم من! اين «ناقه» از سوى خداوند براى شما معجزه اى است; بگذاريد در زمين خدا به چرا مشغول شود; و هيچ گونه آزارى به آن نرسانيد، كه به زودى عذاب (خدا) شما را خواهد گرفت!»
11|65|سرانجام، ناقه را پى كردند; و (صالح به آنها) گفت: «(مهلت شما تمام شد!) سه روز در خانه هايتان بهره مند گرديد; (و بعد از آن، عذاب الهى فراخواهد رسيد;) اين وعده اى است كه دروغ نخواهد بود.»
11|66|و هنگامى كه فرمان (مجازات) ما فرارسيد، صالح و كسانى را كه با او ايمان آورده بودند، به رحمت خود (از آن عذاب) و از رسوايى آن روز، رهايى بخشيديم; چرا كه پروردگارت توانا و شكست ناپذير است.
11|67|و كسانى را كه ستم كرده بودند، صيحه (مرگبار آسمانى) فروگرفت; و بامدادان در خانه هايشان به روى افتاده و مرده بودند;
11|68|آنچنان كه گويى هرگز ساكن آن ديار نبودند! بدانيد قوم ثمود،پروردگارشان را انكار كردند. دور باد قوم ثمود (از رحمت خداوند)! 
11|69|فرستادگان ما ]= فرشتگان [براى ابراهيم بشارت آوردند; گفتند: «سلام!» (او نيز) گفت: «سلام!» و چندان درنگ نكرد كه گوساله بريانى (براى آنها) آورد. 
11|70|(امّا) هنگامى كه ديد دست آنها به آن نمى رسد (و از آن نمى خورند) آنها را نا آشنا (و دشمن) شمرد; و از آنان احساس ترس نمود. به او گفتند: «نترس! ما به سوى قوم لوط فرستاده شده ايم.»
11|71|و همسرش ايستاده بود، (ازخوشحالى)خنديد;پس او را به اسحاق، و بعد از اسحاق به يعقوب بشارت داديم.
11|72|گفت: «اى واى بر من! آيا من فرزند مى آورم در حالى كه پيرزنم، و اين شوهرم پيرمردى است؟! اين راستى چيز عجيبى است!»
11|73|گفتند: «آيا از فرمان خدا تعجب مى كنى؟! اين رحمت خدا و بركاتش بر شما خانواده است; چرا كه او ستوده و داراى مجد و عظمت است.»
11|74|هنگامى كه ترس ابراهيم فرو نشست، و بشارت به او رسيد، درباره قوم لوط با ما مجادله مى كرد; (و تقاضاى عفو آنان را داشت)
11|75|چرا كه ابراهيم، بردبار و دلسوز و همواره رجوع كننده (به سوى خدا) بود. 
11|76|(گفتيم:) اى ابراهيم! از اين (درخواست) صرف نظر كن، كه فرمان پروردگارت فرا رسيده; و به يقين عذاب بدون بازگشت (الهى) به سراغ آنها مى آيد. 
11|77|و هنگامى كه فرستادگان ما [= فرشتگان عذاب] به سراغ لوط آمدند، از آمدنشان ناراحت شد; و قلبش پريشان گشت; و گفت: «امروز روز سختى است!» (زيرا آنها را نشناخت; و ترسيد قوم تبهكار مزاحم آنها شوند.)
11|78|قوم او (به قصد مزاحمت ميهمانان) بسرعت به سراغ او آمدند ـ و قبلاً كارهاى بد و زشتى انجام مى دادند ـ گفت: «اى قوم من! اينها دختران منند; كه براى شما پاكيزه ترند; (با آنها ازدواج كنيد; و از زشتكارى چشم بپوشيد.) از خدا بترسيد; و مرا در مورد ميهمانانم رسوا نسازيد; آيا در ميان شما يك مرد فهميده و آگاه وجود ندارد؟!» 
11|79|گفتند: «تو مى دانى ما تمايلى به دختران تو نداريم; و خوب مى دانى ما چه مى خواهيم.»
11|80|گفت: «(افسوس!) اى كاش در برابر شما قدرتى داشتم; يا پناهگاه نيرومندى در اختيار من بود. (آنگاه مى دانستم با شما زشت سيرتان چه كنم.)»
11|81|(فرشتگان عذاب) گفتند: «اى لوط! ما فرستادگان پروردگار توايم; آنها هرگز دسترسى به تو پيدا نخواهند كرد; در تاريكى شب، خانواده ات را (از اين شهر) حركت ده ـ و هيچ يك از شما پشت سرش را نگاه نكند ـ مگر همسرت، كه او هم به همان بلايى كه آنها گرفتار مى شوند، گرفتار خواهد شد. موعد آنها صبح است; آيا صبح نزديك نيست؟!»
11|82|و هنگامى كه فرمان ما فرارسيد، آن (شهرها) را زير و رو كرديم; و بارانى از سنگ به صورت گِلهاى متحجّر متراكم، بر آنها فرو ريختيم.
11|83|(سنگهايى) كه نزد پروردگارت (براى مجازات گناهكاران) نشانه گذارى شده بود; و آن (مجازات)، از (ساير) ستمكاران دور نيست.
11|84|وبه سوى «مَدْيَن» برادرشان شعيب را فرستاديم; گفت: «اى قوم من! خدا را پرستش كنيد، كه جز او، معبودى براى شما نيست. پيمانه و وزن را كم نكنيد (و دست به كم فروشى نزنيد). كه من خيرخواه شما هستم و از عذاب روز فراگير، بر شما بيمناكم.
11|85|و اى قوم من! حق پيمانه و وزن را با عدالت، ادا كنيد; و از اموال مردم چيزى كم نگذاريد; و در زمين به فساد نكوشيد;
11|86|آنچه (از سرمايه هاى حلال،) خداوند براى شما باقى گذارده، برايتان بهتر است اگر ايمان داشته باشيد. و من، نگهبان شما (و مأمور بر اجبارتان به ايمان) نيستم.»
11|87|گفتند: «اى شعيب! آيا نمازت به تو دستور مى دهد كه آنچه را پدرانمان مى پرستيدند، ترك كنيم; يا آنچه را مى خواهيم در اموالمان انجام ندهيم؟!تو كه مرد بردبار و فهميده اى هستى!»
11|88|گفت: «اى قوم من! به من خبر دهيد، اگر دليل آشكارى از پروردگارم داشته باشم، و روزى و موهبت نيكويى به من داده باشد، (آيا مى توانم برخلاف فرمان او رفتار كنم؟!) من هرگز نمى خواهم چيزى كه شما را از آن باز مى دارم، خودم مرتكب شوم. من جز اصلاح ـ تا آن جا كه توانايى دارم ـ نمى خواهم. و توفيق من (در اين كار)، جز به (يارى) خدا نيست. تنها بر او توكّل كردم; و به سوى او باز مى گردم.
11|89|و اى قوم من! دشمنى و مخالفت با من، سبب نشود كه شما به همان سرنوشتى كه قوم نوح يا قوم هود ياقوم صالح گرفتار شدند، گرفتار شويد. و (سرزمين) قوم لوط از شما چندان دور نيست.
11|90|از پروردگار خود، آمرزش بطلبيد; و به سوى او بازگرديد; كه پروردگارم مهربان و دوستدار (بندگان توبه كار) است.»
11|91|گفتند: «اى شعيب! بسيارى از آنچه را مى گويى، ما نمى فهميم; و ما تو را در ميان خود،ضعيف مى يابيم; و اگر (بخاطر) قبيله كوچكت نبود، تو را سنگسار مى كرديم; و تو در برابر ما قدرتى ندارى.»
11|92|گفت: «اى قوم من! آيا قبيله كوچكم، نزد شما عزيزتر از خداوند است؟! در حالى كه (فرمان) او را پشت سر انداخته ايد! پروردگارم به آنچه انجام مى دهيد،احاطه دارد (و آگاه است).
11|93|اى قوم من! هر چه در توان داريد، انجام دهيد; من هم كار خود را انجام مى دهم; و بزودى خواهيد دانست چه كسى عذاب رسواكننده به سراغش مى آيد، وچه كسى دروغگوست! شما انتظار بكشيد، من هم با شما در انتظارم!»
11|94|و هنگامى كه فرمان ما فرا رسيد، شعيب و كسانى را كه با او ايمان آورده بودند، با رحمت خود نجات داديم; و آنها را كه ستم كردند، صيحه (مرگبار آسمانى) فرو گرفت; و بامدادان در خانه هايشان، به رو افتاده و مرده بودند;
11|95|آنچنان كه گويى هرگز ساكن آن (ديار) نبودند! دور باد مَدْيَن (و اهل آن از رحمت خدا)، همان گونه كه قوم ثمود دور شدند!
11|96|ما، موسى را با آيات خود و دليل آشكارى فرستاديم...
11|97|به سوى فرعون و اطرافيانش; امّا آنها از فرمان فرعون پيروى كردند; در حالى كه فرمان فرعون، مايه رشد و نجات نبود.
11|98|روز قيامت، او در پيشاپيش قومش خواهد بود; و (به جاى چشمه هاى زلال بهشت) آنها را وارد آتش مى كند; و چه بد آبشخورى است (آتش)، كه بر آن وارد مى شوند! 
11|99|آنان در اين جهانو روز قيامت، لعنتى به دنبال دارند; و چه بد عطايى است (لعن و دورى از رحمت خدا)، كه نصيب آنان مى شود!
11|100|اين از اخبار شهرهاو آباديهاست كه مابراى تو شرح مى دهيم; كه بعضى (هنوز) برپا هستند، و بعضى درو شده اند (و از ميان رفته اند).
11|101|ما به آنها ستم نكرديم; بلكه آنها خودشان بر خويشتن ستم روا داشتند; و هنگامى كه فرمان (مجازات) پروردگارت فرا رسيد، معبودهايى را كه غير از خدا مى خواندند، آنها را نجات نبخشيدند; وجز بر هلاكت آنان نيفزودند.
11|102|و اينچنين است مجازات پروردگار تو، هنگامى كه (مردم) شهرها و آباديها را مجازات مى كند، در حالى كه آنها ستمكارند! به يقين مجازات او، دردناك و شديد است!
11|103|در اين (سرگذشت پيشينيان)، نشانه اى است براى كسى كه از عذاب آخرت مى ترسد; همان روزى كه مردم در آن جمع آورى مى شوند،و روزى كه همه آن را مشاهده مى كنند.
11|104|و ما آن (مجازات) را، جز تا زمان محدودى، تأخير نمى اندازيم!
11|105|آن روز كه (قيامت و زمان مجازات) فرارسد،هيچ كس جز به اجازه او سخن نمى گويد; گروهى از آنها بدبختند و گروهى سعادتمند.
11|106|امّا كسانى كه بدبخت شدند، در آتشند; و براى آنان در آن جا، ناله هاى دردناك و نعره هاى طولانى است;
11|107|تا آسمانها و زمين برپاست، جاودانه در آن خواهند ماند; مگر آنچه پروردگارت بخواهد. به يقين پرورگارت آنچه را بخواهد انجام مى دهد.
11|108|امّا كسانى كه سعادتمند شدند، تا آسمانها و زمين برپاست، جاودانه در بهشت خواهند ماند; مگر آنچه پروردگارت بخواهد. (اين) بخششى است قطع نشدنى.
11|109|پس ترديدى در (باطل بودن) معبودهايى كه آنها مى پرستند، به خود راه مده. آنها همان گونه اين معبودها را پرستش مى كنند كه پدرانشان قبلاًمى پرستيدند; و ما نصيبشان را بى كم و كاست به آنان خواهيم داد.
11|110|ما به موسى كتاب آسمانى داديم; سپس در آن اختلاف شد; و اگر فرمان پيشين خدا (در زمينه آزمايش و اتمام حجّت بر آنها) نبود، در ميان آنان داورى مى شد. و آنها (هنوز) در شكّى آميخته با بدگمانى اند.
11|111|و پروردگارت اعمال هر يك را بى كم و كاست به آنها خواهد داد; زيرا او به آنچه عمل مى كنند آگاه است.
11|112|پس همان گونه كه فرمان يافته اى، استقامت كن; و (همچنين) كسانى كه با تو، (به سوى خدا) آمده اند (بايد استقامت كنند); و سرپيچى نكنيد، كه او آنچه را انجام مى دهيد مى بيند.
11|113|و بر ستمكاران تكيه ننماييد، كه موجب مى شود آتش شما را فرا گيرد; و در آن حال، هيچ ولىّ و سرپرستى جز خدا نخواهيد داشت; سپس يارى نمى شويد.
11|114|در دو طرف روز، و اوايل شب، نماز را برپا دار; چرا كه حسنات، سيّئات (و آثار آنها) را از بين مى برند; اين تذكّرى است براى كسانى كه اهل تذكّرند.
11|115|و شكيبايى كن، كه خداوند پاداش نيكوكاران را ضايع نخواهد كرد.
11|116|چرا در اقوام قبل از شما، دانشمندان صاحب قدرتى نبودند كه از فساد در زمين جلوگيرى كنند؟! مگر اندكى از آنها، كه نجاتشان داديم. و آنان كه ستم مى كردند، به دنبال نعمتها و لذات رفتند; و گناهكار بودند (و نابود شدند).
11|117|و چنين نبود كه پروردگارت آباديها را بظلم و ستم نابود كند در حالى كه اهلش در صدد اصلاح بوده باشند.
11|118|و اگر پروردگارت مى خواست، همه مردم را (به اجبار) امت واحدى (بدون هيچ گونه اختلاف) قرار مى داد; ولى آنها همواره با هم اختلاف دارند;
11|119|مگر كسى را كه پروردگارت رحم كند; و براى همين (پذيرش رحمت) آنها را آفريد. و وعده پروردگارت قطعى شده كه: دوزخ را از همه (سركشان و طاغيان) جنّ و انس پُر خواهم كرد!
11|120|ما از سرگذشتهاى همه پيامبران براى تو شرح مى دهيم، تا بوسيله آن، قلبت را آرامش بخشيم; (و اراده ات قوى گردد.)و در اين (اخبار و سرگذشتها،) براى تو حقّ آمده، و براى مؤمنان موعظه و تذكّرى است.
11|121|و به كسانى كه ايمان نمى آورند، بگو: «هر چه در توان داريد، انجام دهيد; ما هم انجام مى دهيم!
11|122|و انتظار بكشيد; ما هم منتظريم!»
11|123|و (آگاهى از) غيب (و اسرار نهانى) آسمانها و زمين، تنها از آن خداست; و همه كارها تنها به او بازگردانده مى شود; پس او را پرستش كن; و بر او توكّل نما; و پروردگارت از آنچه انجام مى دهيد، هرگز غافل نيست.
12|1|الر، اين آيات كتاب مبين و روشنگر است
12|2|ما آن را قرآنى عربى (و فصيح و گويا) نازل كرديم، تا شما (آن را) درك كنيد.
12|3|ما بهترين سرگذشتها را به وسيله اين قرآن كه به تو وحى كرديم، براى تو شرح مى دهيم; و به يقين پيش از اين، از آن غافل بودى.
12|4|(به خاطر بياور) هنگامى را كه يوسف به پدرش گفت: «پدرم! من در خواب ديدم كه يازده ستاره، و خورشيد و ماه در برابرم سجده مى كنند.»
12|5|گفت: «پسرم! خواب خود را براى برادرانت بازگو مكن، مبادا براى تو نقشه (خطرناكى) بكشند; زيرا شيطان، دشمن آشكار انسان است.
12|6|و اين گونه پروردگارت تو را بر مى گزيند; و از تعبير خوابها به تو مى آموزد; و نعمتش را بر تو و بر خاندان يعقوب كامل مى كند، همان گونه كه پيش از اين، بر پدرانت ابراهيم و اسحاق كامل كرد; به يقين، پروردگار تو دانا و حكيم است.»
12|7|به يقين در (داستان) يوسف و برادرانش، نشانه ها(ى هدايت) براى سؤال كنندگان بود.
12|8|هنگامى كه (برادران) گفتند: «يوسف و برادرش (بنيامين) نزد پدر، از ما محبوبترند; در حالى كه ما مردان نيرومندى هستيم. مسلّماً پدر ما، در گمراهى آشكارى است.
12|9|يوسف را به قتل رسانيد; يا او را به سرزمين دوردستى بيفكنيد; تا توجّه پدرتان، فقط به شما باشد; و بعد از آن، (از گناه خود توبه مى كنيد; و)افراد صالحى خواهيد بود.»
12|10|يكى از آنها گفت: «يوسف را به قتل نرسانيد; و اگر مى خواهيد كارى انجام دهيد، او را در مخفى گاه چاه بيفكنيد; تا بعضى از قافله ها او را برگيرند (و با خود به مكان دورى ببرند).»
12|11|(برادران نزد پدر آمدند و) گفتند: «اى پدر! چرا تو درباره يوسف، به ما اطمينان نمى كنى؟!در حالى كه ما خيرخواه او هستيم!
12|12|فردا او را با ما (به خارج شهر) بفرست، تا غذاى كافى بخورد و تفريح كند; و به يقين ما از او محافظت خواهيم كرد.»
12|13|(پدر) گفت: «من از بردن او غمگين مى شوم; و از اين مى ترسم كه گرگ او را بخورد، در حالى كه شما از او غافل باشيد!»
12|14|گفتند: «با اين كه ما مردان نيرومندى هستيم، اگر گرگ او را بخورد، ما از زيانكاران خواهيم بود (و هرگز چنين چيزى ممكن نيست).»
12|15|هنگامى كه او را با خود بردند، و به اتفاق تصميم گرفتند وى را در مخفى گاه چاه قرار دهند، و (مقصد خود را عملى ساختند;) به او وحى فرستاديم كه آنها را در آينده از اين كارشان با خبر خواهى ساخت; در حالى كه آنها نمى دانند.
12|16|(برادران يوسف) شب هنگام، گريان به سراغ پدر آمدند.
12|17|گفتند: «اى پدر! ما رفتيم تا مشغول مسابقه شويم، و يوسف را نزد اثاث خود گذارديم; و گرگ او را خورد! و (مى دانيم) تو هرگز سخن ما را باور نخواهى كرد، هر چند راستگو باشيم.» 
12|18|و پيراهن او را با خونى دروغين (آغشته ساخته، نزد پدر) آوردند; گفت: «نفس (سركش) شما اين كار (زشت) را برايتان زينت داده; من صبر جميل خواهم داشت (و شكيبايى خالى از ناسپاسى); و در برابر آنچه مى گوييد، از خداوند يارى مى طلبم.»
12|19|و (در همين حال) كاروانى فرا رسيد; و مأمور آب را فرستادند (تا آب بياورد); او دلو خود را (در چاه) افكند; (ناگهان) صدا زد: «مژده باد! اين كودكى است (زيبا و دوست داشتنى!)» و او را بعنوان كالايى (از ديگران) مخفى داشتند. و خداوند به آنچه آنها انجام مى دادند، آگاه بود.
12|20|و (سرانجام) او را به بهايى اندك، به چند درهم فروختند; و نسبت به (فروختن) او، بى رغبت بودند (; چرا كه مى ترسيدند رازشان فاش شود).
12|21|و آن كس از (مردم) مصر كه او را خريد [= عزيز مصر]، به همسرش گفت: «مقام وى را گرامى دار، شايد براى ما سودمند باشد; و يا او را بعنوان فرزند انتخاب كنيم.» و اينچنين يوسف را درآن سرزمين، جايگاه (ويژه اى) داديم. (ما اين كار را كرديم، تا او را بزرگ داريم; و) از علم تعبير خواب به او بياموزيم; خداوند بر كارش توانا و پيروز است، ولى بيشتر مردم نمى دانند.
12|22|و هنگامى كه به بلوغ و رشد رسيد، ما حكم (پيامبرى) و «علم» به او داديم; و اينچنين نيكوكاران را پاداش مى دهيم!
12|23|و آن زن كه يوسف در خانه او بود، از او تمنّاى كامجويى كرد; درها را بست و گفت: «بيا به سوى آنچه براى تو مهيّاست!» (يوسف) گفت: «پناه مى برم به خدا! او [= عزيز مصر] صاحب نعمت من است; مقام مرا گرامى داشته; (آيا ممكن است به او ظلم و خيانت كنم؟!) به يقين ستمكاران رستگار نمى شوند.»
12|24|آن زن قصد او كرد; و او نيز، اگر برهان پروردگار را نمى ديد، قصد وى مى نمود. اينچنين كرديم تا بدى و فحشا را از او دور سازيم; چرا كه او از بندگان خالص شده ما بود.
12|25|و هر دو به سوى در، دويدند و (در حالى كه همسر عزيز، يوسف را تعقيب مى كرد); پيراهن او را از پشت (كشيد و) پاره كرد. و در اين هنگام، همسر آن زن را نزديك در يافتند. آن زن گفت: «كيفر كسى كه بخواهد نسبت به خانواده تو خيانت كند، جز زندان يا عذاب دردناك، چيست؟!»
12|26|(يوسف) گفت: «او مرا به كامجويى از خود دعوت كرد!» و در اين هنگام، شاهدى از خانواده آن زن شهادت داد كه: «اگر پيراهنش از پيش رو پاره شده، آن زن راست مى گويد; و او از دروغگويان است. 
12|27|و اگر پيراهنش از پشت پاره شده، آن زن دروغ مى گويد; و او از راستگويان است.»
12|28|هنگامى كه (عزيز مصر) ديد پيراهن او از پشت پاره شده، گفت: «اين از مكر و حيله شما زنان است; كه مكر و حيله شما زنان، عظيم است!
12|29|يوسف! از اين (جريان)، صرف نظر كن; و تو نيز اى زن از گناهت استغفار كن، زيرا تو از خطاكاران بودى.»
12|30|(اين جريان در شهر منعكس شد;) گروهى از زنان شهر گفتند: «همسر عزيز، غلامش را به سوى خود دعوت مى كند. عشق (اين جوان)، در اعماق قلبش نفوذ كرده; ما او را در گمراهى آشكارى مى بينيم.»
12|31|هنگامى كه (همسر عزيز) نيرنگ آنها را شنيد، به سراغشان فرستاد; و براى آنها پشتى (گرانبها، و مجلس باشكوهى) فراهم ساخت; و به دست هر كدام، كاردى (براى بريدن ميوه) داد; و (به يوسف) گفت: «بر آنان وارد شو!» هنگامى كه چشمشان به او افتاد، او را بسيار با شكوه (و زيبا) يافتند; و (بى توجه) دستهاى خود را بريدند; و گفتند: «منزّه است خدا! اين بشر نمى باشد; اين جز يك فرشته بزرگوار نيست!»
12|32|(همسر عزيز) گفت: «اين همان كسى است كه بخاطر (عشق) او مرا سرزنش كرديد. (آرى) من او را به خويشتن دعوت كردم; و او خوددارى كرد. و اگر آنچه را به او دستور مى دهم انجام ندهد، به زندان خواهد افتاد; و به يقين خوار و حقير خواهد شد.»
12|33|(يوسف) گفت: «پروردگارا!زندان نزد من محبوبتر است از آنچه اينها مرا به سوى آن مى خوانند; و اگر مكر و نيرنگ آنها را از من بازنگردانى، به سوى آنان متمايل خواهم شد و از جاهلان خواهم بود.» 
12|34|پروردگارش دعاى او را اجابت كرد; و مكر آنان را از او بازگرداند; چرا كه او شنوا و داناست.
12|35|سپس با اينكه نشانه هاى (پاكى يوسف) را ديدند، تصميم گرفتند او را تا مدّتى زندانى كنند.
12|36|و (در اين هنگام) دوجوان، همراه او وارد زندان شدند; يكى از آن دو گفت: «من در خواب ديدم كه (انگور براى ساختن) شراب مى فشارم.» و ديگرى گفت: «من درخواب ديدم نان بر سرم حمل مى كنم; كه پرندگان از آن مى خورند; ما را از تعبير اين خواب آگاه كن كه تو را از نيكوكاران مى بينيم.»
12|37|(يوسف) گفت:«غذاى روزانه شما را نمى آورند، مگر اينكه پيش از آن، شما را از تعبير خوابتان آگاه خواهم ساخت. اين، از دانشى است كه پروردگارم به من آموخته است. زيرا من آيين قومى را كه به خدا ايمان ندارند، و به سراى ديگر كافرند، ترك گفتم (و شايسته چنين موهبتى شدم).
12|38|و من از آيين پدرانم ابراهيم و اسحاق و يعقوب پيروى كردم. براى ما شايسته نبود چيزى را همتاى خدا قرار دهيم;اين از فضل خدا بر ما و بر مردم است; ولى بيشتر مردم شكرگزارى نمى كنند.
12|39|اى دوستان زندانى من! آيا خدايان متعدد و پراكنده بهترند، يا خداوند يگانه اى كه بر همه چيز قاهر است؟!
12|40|آنچه غير از خدا مى پرستيد، جز اسمهايى (بى مسمّا) كه شما و پدرانتان آنها را (خدا) ناميده ايد، نيست; خداوند هيچ دليلى بر آن نازل نكرده; حكم تنها از آن خداست; فرمان داده كه غير ازاو را نپرستيد. اين است آيين ثابت و پايدار; ولى بيشتر مردم نمى دانند.
12|41|اى دوستان زندانى من! امّا (تعبير خواب شما چنين است كه) يكى از شما (دو نفر، آزاد مى شود; و) ساقى شراب براى آقاى خود خواهد شد;و امّا ديگرى به دار آويخته مى شود; و پرندگان از سر او مى خورند. و مطلبى كه درباره آن (از من) نظر خواستيد، قطعى و حتمى است.»
12|42|و از ميان آن دو نفر، به آن كس كه مى دانست رهايى مى يابد، گفت: «مرا نزد آقايت [= سلطان مصر] ياد كن (تا از زندان رهايى يابم.)» ولى شيطان ياد او را نزد آقايش از خاطر وى برد; و از اين رو، (يوسف) چند سال در زندان باقى ماند.
12|43|و (در اين هنگام) پادشاه گفت: «من درخواب ديدم هفت گاو چاق را كه هفت گاو لاغر آنها را مى خورند; و هفت خوشه سبز و هفت خوشه خشكيده; (كه خشكيده ها بر سبزها پيچيدند; و آنها را از بين بردند.) اى گروه اشراف! درباره خواب من نظر دهيد، اگر خواب را تعبير مى كنيد.»
12|44|گفتند: «اينها خوابهاى پريشان و آشفته اى است; و ما از تعبير اين گونه خوابها آگاه نيستيم.»
12|45|و يكى از آن دو كه نجات يافته بود ـ وبعد از مدتى به ياد آورد ـ گفت: «من تعبير آن را به شما خبر مى دهم; مرا (به سراغ آن جوان زندانى) بفرستيد.»
12|46|(او به زندان آمد، و گفت:) يوسف، اى مرد بسيار راستگو! درباره اين خواب اظهار نظر كن كه هفت گاو چاق را هفت گاو لاغر مى خورند; و هفت خوشه تر، و هفت خوشه خشكيده; تا من به سوى مردم بازگردم، تا (از تعبير اين خواب) آگاه شوند.
12|47|گفت: «هفت سال پى در پى زراعت مى كنيد; و آنچه را درو كرديد، جز كمى كه مى خوريد، در خوشه هاى خود باقى بگذاريد (و ذخيره نماييد). 
12|48|پس از آن، هفت سال سخت (قحطى و خشكسالى) مى آيد، كه آنچه را براى آن سالها اندوخته ايد، مى خورند; جز كمى كه (براى بذر) ذخيره خواهيد كرد. 
12|49|سپس سالى فرا مى رسد كه باران فراوان نصيب مردم مى شود; و در آن سال، مردم عصاره (ميوه ها را) مى گيرند (و سال پربركتى است.)»
12|50|پادشاه گفت: «او را نزد من آوريد.» ولى هنگامى كه فرستاده او نزد وى آمد، يوسف گفت: «به سوى آقايت بازگرد، و از او بپرس ماجراى زنانى كه دستهاى خود را بريدند چه بود؟ به يقين پروردگار من به نيرنگ آنها آگاه است.»
12|51|(پادشاه آن زنان را طلبيد و)گفت: «به هنگامى كه يوسف را به سوى خويش دعوت كرديد، جريان كار شما چه بود؟»گفتند:«منزّه است خدا، ما هيچ (خطا و) عيبى در او نيافتيم!» (در اين هنگام) همسر عزيز گفت: «الآن حق آشكار گشت. من بودم كه او را به سوى خود دعوت كردم; و او از راستگويان است.
12|52|اين سخن را بخاطر آن گفتم تا بداند من در غياب به او [= يوسف] خيانت نكردم; و خداوند مكر خائنان را هدايت نمى كند. 
12|53|من خودم را تبرئه نمى كنم، كه نفس (سركش) بسيار به بديها امر مى كند; مگر آنچه را پروردگارم رحم كند. پروردگارم آمرزنده و مهربان است.»
12|54|پادشاه گفت: «او [= يوسف] را نزد من آوريد، تا وى را از خالصان خود قرار دهم.» هنگامى كه با او صحبت كرد، (پادشاه) گفت: «تو امروز نزد ما جايگاهى والا دارى، و امين ما هستى.»
12|55|(يوسف) گفت: «مرا سرپرست خزاين سرزمين (مصر) قرارده، كه من نگاهبانى آگاهم.»
12|56|و اين گونه مابه يوسف در سرزمين (مصر) قدرت داديم، كه هر جا مى خواست در آن منزل مى گزيد (و تصرّف مى كرد). ما رحمت خود را به هركس بخواهيم (و شايسته ببينيم) مى بخشيم; و پاداش نيكوكاران را (حتى در اين دنيا) ضايع نمى كنيم.
12|57|(امّا) پاداش آخرت، براى كسانى كه ايمان آورده و پرهيزگارى داشتند، بهتر است.
12|58|(سرزمين كنعان را قحطى فراگرفت;) برادران يوسف (به مصر) آمدند; و بر او وارد شدند. او آنان را شناخت; ولى آنها او را نشناختند.
12|59|و هنگامى كه (يوسف) بارهاى آنان را آماده ساخت، گفت: «(نوبت آينده) آن برادرى را كه از پدر داريد، نزد من آوريد. آيا نمى بينيد من حق پيمانه را ادا مى كنم، و من بهترين ميزبانان هستم؟!
12|60|و اگر او را نزد من نياوريد، نه پيمانه اى (از غلّه) نزد من خواهيد داشت; و نه (هيچ گاه) به من نزديك شويد.»
12|61|گفتند: «ما درباره او با پدرش گفتگو خواهيم كرد; و ما (اين كار را) انجام خواهيم داد.»
12|62|(سپس) به كارگزاران خود گفت: «بهايى را كه پرداخته اند، در بارهايشان بگذاريد! شايد هنگامى كه به سوى خانواده خويش بازگشتند، آن را بشناسند; شايد بازگردند.»
12|63|هنگامى كه به سوى پدرشان بازگشتند، گفتند: «اى پدر! دستورداده شده كه(بدون حضور برادرمان بنيامين) پيمانه اى (از غلّه) به ما ندهند; پس برادرمان را با ما بفرست، تا پيمانه اى (از غلّه) دريافت داريم; و به يقين ما او را محافظت خواهيم كرد.»
12|64|گفت: «آيا نسبت به او به شما اطمينان كنم همان گونه كه قبلا نسبت به برادرش (يوسف) اطمينان كردم (و ديديد چه شد)؟! و (در هر حال،) خداوند بهترين حافظ، ومهربانترين مهربانان است.»
12|65|و هنگامى كه متاع خود را گشودند، ديدند سرمايه آنها به آنها بازگردانده شده; گفتند: «پدر! ما ديگر چه مى خواهيم؟! اين سرمايه ماست كه به ما بازپس داده شده است; (پس چه بهتر كه برادر رابا ما بفرستى;) و ما براى خانواده خويش موادّ غذايى مى آوريم; و برادرمان را حفظ خواهيم كرد; و يك بار شتر زيادتر دريافت خواهيم داشت; اين پيمانه (بارى كه اكنون گرفته ايم، پيمانه) كوچكى است.»
12|66|گفت: «من هرگز او را با شما نخواهم فرستاد، تا تعهد الهى مؤكدى بدهيدكه او را حتماً نزد من خواهيد آورد; مگر اين كه قدرت از شما سلب گردد. و هنگامى كه آنها تعهد مؤكد خود را در اختيار او گذاردند، گفت: «خداوند، نسبت به آنچه مى گوييم، ناظر و نگهبان است.»
12|67|و (به هنگام حركت، يعقوب) گفت: «پسران من; همگى از يك در وارد نشويد; بلكه از درهاى مختلف وارد گرديد (تا توجّه مردم به سوى شما جلب نشود); و (من با اين دستور،) نمى توانم تقدير حتمى الهى را از شما دفع كنم. حكم و فرمان، تنها از آن خداست. بر او توكّل كرده ام; و توكل كنندگان بايد تنها بر او توكّل كنند.»
12|68|و هنگامى كه از همان طريق كه پدرشان به آنها دستور داده بود وارد شدند، اين كار تقدير حتمى الهى را نمى توانست از آنها دور سازد، جز اينكه خواسته قلبى يعقوب (از اين طريق) انجام شد (و خاطرش آرام گرفت); و او بخاطر تعليمى كه ما به او داديم، علم فراوانى داشت; ولى بيشتر مردم نمى دانند.
12|69|هنگامى كه (برادران) بر يوسف وارد شدند،برادرش را نزد خود جاى داد و گفت: «من برادر تو هستم، از آنچه آنها انجام مى دادند، غمگين مباش.»
12|70|و هنگامى كه (مأمور يوسف) بارهاى آنها را بست، جام آبخورى (گران قيمت) پادشاه را در بارِ برادرش گذاشت; سپس كسى صدا زد: «اى اهل قافله! شما سارقيد.»
12|71|(برادران يوسف) رو به سوى آنها كردند و گفتند: «چه چيز گم كرده ايد؟»
12|72|گفتند: «جام مخصوص پادشاه را! و هركس آن را بياورد، يك بارِ شتر (غلّه) به او داده مى شود; و من ضامن اين (پاداش) هستم.»
12|73|گفتند: «به خدا سوگند شمامى دانيد ما نيامده ايم كه در اين سرزمين فساد كنيم; و ما هيچ گاه دزد نبوده ايم!»
12|74|آنها گفتند: «اگر دروغگو باشيد، كيفرش چيست؟»
12|75|گفتند: «هر كس (آن جام) در بارِ او پيدا شود، خودش كيفر آن خواهد بود; (و بخاطر اين كار، بَرده شما خواهد شد;) ما اين گونه ستمكاران را كيفر مى دهيم.»
12|76|در اين هنگام، (يوسف) قبل از بارِ برادرش، به كاوش بارهاى آنها [= ساير برادرانش] پرداخت; سپس آن را از بارِ برادرش [=  بنيامين] بيرون آورد;اين گونه راه چاره را به يوسف ياد داديم. او هرگز نمى توانست برادرش را مطابق آيين پادشاه (مصر) بگيرد، مگر آن كه خدا بخواهد (و راه چاره را به او بياموزد). درجات هر كس را بخواهيم بالا مى بريم; و برتر از هر صاحب علمى، عالِمى است (و از همه برتر خداست).
12|77|(برادران) گفتند: «اگر او [= بنيامين] سرقت كند، (جاى تعجب نيست;) برادرش (يوسف) نيز قبل از او سرقت كرد!» يوسف (سخت ناراحت شد، و)اين(ناراحتى)را در درون خود پنهان داشت، و براى آنها آشكار نكرد; (همين اندازه) گفت: «شما از نظر منزلت (نزد من) از او بدتريد. و خدا از آنچه وصف مى كنيد، آگاهتر است.»
12|78|گفتند: «اى عزيز!او پدر بسيار پيرى دارد (كه طاقت دورى او را ندارد); يكى از ما را به جاى او بگير; ما تو را از نيكوكاران مى بينيم.» 
12|79|گفت: «پناه بر خدا كه ما غير از آن كس كه متاع خود را نزد او يافته ايم بگيريم; كه در آن صورت، از ستمكاران خواهيم بود.»
12|80|هنگامى كه (برادران) از او مأيوس شدند، به كنارى رفتند و با هم به نجوا پرداختند; (برادر) بزرگشان گفت: «آيا نمى دانيد پدرتان ازشما پيمان الهى گرفته; و پيش از اين درباره يوسف نيز، كوتاهى كرديد؟! من از اين سرزمين حركت نمى كنم، تا پدرم به من اجازه دهد; يا خدا درباره من حكم كند، كه او بهترين حكم كنندگان است.
12|81|شما به سوى پدرتان بازگرديد و بگوييد: پدر (جان)، پسرت سرقت كرد; و ما جز به آنچه آگاه بوديم گواهى نداديم; و ما از غيب با خبر نبوديم.
12|82|(و اگر اطمينان ندارى،) از آن شهر كه در آن بوديم سؤال كن، و نيز از آن قافله كه با آن آمديم (بپرس); و ما (در گفتار خود) صادق هستيم.»
12|83|(يعقوب) گفت: «هواى نفس شما، اين امر را چنين در نظرتان جلوه داده است; من صبرى جميل (و خالى از بى تابى) خواهم داشت; اميدوارم خداوند همه آنها را به من بازگرداند; چرا كه او دانا و حكيم است
12|84|و از آنها روى برگرداند و گفت:«وا اسفا بر يوسف!» و چشمان او از اندوه سفيد شد; امّا خشم خود را فرو مى برد (و هرگز كفران و بى تابى نمى كرد). 
12|85|گفتند: «به خدا سوگند كه تو آن قدر ياد يوسف مى كنى تا مشرف به مرگ شوى، يا بميرى!»
12|86|گفت: «من غم و اندوهم را تنها به خدا شكوه مى كنم; و از خدا چيزهايى مى دانم كه شما نمى دانيد.
12|87|پسرانم! برويد، و از يوسف و برادرش جستجو كنيد; و از رحمت خدا مأيوس نشويد; كه تنها گروه كافران، از رحمت خدا مأيوس مى شوند!»
12|88|هنگامى كه آنها بر او[= يوسف] وارد شدند، گفتند: «اى عزيز (مصر)! ما و خاندان ما را پريشانى (و قحطى) فراگرفته، و بهاى اندكى (براى تهيه موادّ غذايى) با خود آورده ايم; پيمانه را براى ما كامل كن; و بر ما تصدّق و بخشش نما،كه خداوند بخشندگان را پاداش مى دهد.» 
12|89|گفت: «آيا دانستيد، آنگاه كه جاهل بوديد، با يوسف و برادرش چه كرديد؟!» 
12|90|گفتند: «آيا تو همان يوسفى؟!» گفت: (آرى،) من يوسفم، و اين برادر من است; خداوند بر ما منّت گذارد; هر كس تقوا پيشه كند، و شكيبايى و استقامت نمايد، (سرانجام پيروز مى شود;) چرا كه خداوند پاداش نيكوكاران را ضايع نمى كند.» 
12|91|گفتند: «به خدا سوگند، خداوند تو را بر ما برترى بخشيد; و ما خطاكار بوديم.»
12|92|(يوسف) گفت: «امروز ملامت و توبيخى بر شما نيست; خداوند شما را مى آمرزد; و او مهربانترين مهربانان است;
12|93|اين پيراهن مرا ببريد، و بر صورت پدرم بيندازيد تا بينا شود; و همه خانواده خود را نزد من بياوريد.»
12|94|هنگامى كه كاروان (از سرزمين مصر) جدا شد، پدرشان [= يعقوب] گفت: «من بوى يوسف را احساس مى كنم، اگر مرا به نادانى و كم عقلى نسبت ندهيد.»
12|95|گفتند: «به خدا تو در همان گمراهى سابقت هستى!»
12|96|امّا هنگامى كه بشارت دهنده آمد، آن (پيراهن) را بر صورت او افكند; ناگهان بينا شد; گفت: «آيا به شما نگفتم من از خدا چيزهايى مى دانم كه شما نمى دانيد؟!»
12|97|گفتند: «پدر! از خدا آمرزش گناهان ما را بخواه، كه ما خطاكار بوديم.» 
12|98|گفت: «بزودى براى شما از پروردگارم آمرزش مى طلبم، كه او آمرزنده و مهربان است.»
12|99|و هنگامى كه بر يوسف وارد شدند، او پدر و مادر خود را (در آغوش گرفت و) نزديك خود جاى داد و گفت: «همگى وارد مصر شويد، كه ان شاءاللّه در امنيت خواهيد بود.»
12|100|و پدر و مادر خود را بر تخت نشاند; و همگى براى او (در پيشگاه خداوند) به سجده افتادند; و گفت: «پدر! اين تعبير همان خوابى است كه پيش از اين ديدم; پروردگارم آن را تحقق بخشد; و او به من نيكى كرد آنگاه كه مرا از زندان بيرون آورد، و شما را نيز از آن بيابان (به اين جا) آورد بعد از آن كه شيطان، ميان من و برادرانم فتنه كرد. پروردگارم نسبت به آنچه مى خواهد (و شايسته مى بيند،) صاحب لطف است; چرا كه او دانا و حكيم است. 
12|101|پروردگارا! بهره اى (عظيم) از حكومت به من بخشيدى، و مرا از علم تعبير خواب آگاه ساختى. اى آفريننده آسمانها و زمين! تو ولىّ و سرپرست من در دنيا و آخرت هستى، مرا مسلمان بميران; و به صالحان ملحق فرما.»
12|102|(اى پيامبر!) اين از اخبار غيبى است كه به تو وحى مى فرستيم; تو (هرگز) نزد آنها نبودى هنگامى كه به اتفاق تصميم مى گرفتند و توطئه مى كردند.
12|103|ولى اكثر مردم، هر چند اصرار داشته باشى، ايمان نمى آورند.
12|104|و تو (هرگز) از آنها در برابر اين دعوت پاداشى نمى طلبى; آن نيست مگر تذكّرى براى جهانيان.
12|105|وچه بسيار نشانه اى (از خدا) درآسمانها و زمين است كه آنها از كنارش مى گذرند، در حالى كه از آن روى گردان و غافلند.
12|106|و بيشتر آنها به خدا ايمان نمى آورند، مگر آنكه ايمان خود را با شرك آلوده مى كنند.
12|107|آيا از اين ايمن هستيد كه عذاب فراگيرى از سوى خدا به سراغ آنان بيايد، يا قيامت ناگهان فرا رسد، در حالى كه متوجّه نيستند؟!
12|108|بگو: «اين راه من است! من و پيروانم، با بصيرت كامل، به سوى خدا دعوت مى كنيم. منزّه است خدا! و من از مشركان نيستم.»
12|109|و ما نفرستاديم پيش از تو،جز مردانى از اهل آباديها كه به آنها وحى مى كرديم. آيا (مخالفان دعوت تو،) در زمين سير نكردند تا ببينند سرانجام كسانى كه پيش از آنها بودند چگونه شد؟! و سراى آخرت براى پرهيزگاران بهتر است! آيا فكر نمى كنيد؟! 
12|110|(پيامبران به دعوت خود، و دشمنان به مخالفت با آنها، همچنان ادامه دادند) تا آنگاه كه پيامبران مأيوس شدند، و (گروهى) گمان كردند كه به آنان دروغ گفته شده است; در اين هنگام، يارى ما به سراغ آنها آمد; آنان را كه خواستيم نجات يافتند; و مجازات و عذاب ما از قوم گنهكار بازگردانده نمى شود.
12|111|به راستى در سرگذشت آنها عبرتى براى صاحبان انديشه بود. اينها داستان دروغين نبود; بلكه (وحى آسمانى است، و) با كتب آسمانى پيشين هماهنگ است; و در آن است شرح هر چيزى (كه مايه سعادت انسان است); و هدايت و رحمتى است براى گروهى كه ايمان مى آورند.
13|1|المر، اينها آيات كتاب الهى است; و آنچه از طرف پروردگارت بر تو نازل شده، حق است; هر چند بيشتر مردم ايمان نمى آورند.
13|2|خدا همان كسى است كه آسمانها را، بدون ستونهايى كه بتوانيد آنها را ببينيد، برافراشت، سپس بر عرش (قدرت) قرار گرفت; (و به تدبير جهان پرداخت); و خورشيد و ماه را مسخّر ساخت، كه هر كدام تا زمان معيّنى حركت دارند. كارها را او تدبير مى كند; آيات را (براى شما) تشريح مى نمايد; شايد به لقاى پروردگارتان يقين پيدا كنيد.
13|3|و او كسى است كه زمين را گسترد; و در آن كوههاى استوار و نهرهايى قرارداد; و در آن از انواع ميوه ها يك جفت آفريد;(پرده سياه) شب را بر روز مى پوشاند; در اينها نشانه هايى است براى گروهى كه تفكّر مى كنند.
13|4|و در روى زمين، قطعات متفاوتى در كنار هم وجود دارد; و باغهايى از انگور و زراعت و نخلها، (و درختان ميوه گوناگون) كه گاه بر يك پايه مى رويند و گاه بر دو پايه; (و عجب آن كه) همه آنها از يك آب سيراب مى شوند! و با اين حال، بعضى از آنها را از جهت ميوه بر ديگرى برترى مى دهيم; در اينها نشانه هايى است براى گروهى كه مى انديشند.
13|5|و اگر (ازچيزى) در شگفتى فرو مى روى، عجيب گفتار آنهاست كه مى گويند: «آيا هنگامى كه ما خاك شديم، (بار ديگر زنده مى شويم و) به خلقت جديدى باز مى گرديم؟!» آنهاكسانى هستند كه به پروردگارشان كافر شده اند; و غل و زنجيرها در گردنشان است; و آنها اهل دوزخند، و جاودانه در آن خواهند ماند.
13|6|آنها پيش از تقاضاى حسنه (و رحمت)، از تو تقاضاى شتاب در سيّئه (و عذاب) مى كنند; با اين كه پيش از آنها بلاهاى عبرت انگيز نازل شده است. و پروردگار تو نسبت به مردم ـ با اين كه ظلم مى كنند ـ داراى آمرزش است; و (در عين حال،) پروردگارت سخت كيفر است!
13|7|كسانى كه كافر شدند مى گويند: «چرا آيه (و معجزه اى) از پروردگارش بر او نازل نشده؟!» تو فقط بيم دهنده اى; و براى هر گروهى هدايت كننده اى است; (و اينها همه بهانه است).
13|8|خدا از جنين هايى كه هر (انسان يا حيوان) ماده اى حمل مى كند آگاه است; و نيز از آنچه رحمها كم مى كنند (و پيش از موعد مقرّر به دنيا مى آورند)، و هم از آنچه افزون مى كنند (و بعد از موقع به دنيا مى آورند); و هر چيز نزد او مقدار معيّنى دارد.
13|9|او داناى پنهان و آشكار، و بزرگ و متعالى است.
13|10|كسانى از شما كه به طور پنهان سخن بگويند، يا آشكار، براى او يكسان است; و (نيز) كسانى كه شبانگاه به طور مخفيانه حركت مى كنند، يا در روشنايى روز.
13|11|براى هر كس، مأمورانى است كه پى در پى، از پيش رو، و از پشت سر او را از فرمان خدا]=حوادث غير حتمى [حفظ مى كنند; و خداوند سرنوشت هيچ قومى (وملّتى) راتغيير نمى دهد مگر آن كه آنان آنچه را در (وجود) خودشان است تغيير دهند. و هنگامى كه خدا براى قومى (به خاطر اعمالشان) بدى (و عذاب) بخواهد، هيچ چيز مانع آن نخواهد شد; و جز خدا، (نجات دهنده و) سرپرستى نخواهند داشت. 
13|12|او كسى است كه برق (و صاعقه) را به شما نشان مى دهد، كه هم مايه بيم است و هم مايه اميد; و ابرهاى سنگين بار ايجاد مى كند.
13|13|و رعد، تسبيح و حمد او مى گويد; و (همچنين) فرشتگان از خوف او! و (اوست كه) صاعقه ها را مى فرستد; و هر كس را بخواهد گرفتار آن مى سازد، با اين حال آنها (همچنان) درباره خدا به مجادله مشغولند; با اينكه قدرت او بى انتهاست!
13|14|دعوت حق (و دعاى مستجاب) از آن اوست; و كسانى را كه (مشركان) غير از او مى خوانند، (هرگز) به دعوت آنها پاسخ نمى گويند. آنها همچون كسى هستند كه كفهاى (دست) خود را به سوى آب مى گشايد تا آب به دهانش برسد، و هرگز نخواهد رسيد. و دعاى كافران، جز در ضلال (و گمراهى) نيست.
13|15|كسانى كه در آسمانها و زمين هستند از روى اختيار يا اجبار ـ و همچنين سايه هايشان ـ هر صبح و شام براى خدا سجده مى كنند.
13|16|بگو: «چه كسى پروردگار آسمانها و زمين است؟» بگو: خداوند يگانه! (سپس) بگو: «آيا خدايانى غير از او براى خود برگزيده ايد كه (حتى) مالك سود و زيان خود نيستند (تا چه رسد به شما؟)!» بگو: «آيانابينا و بينا يكسانند؟! يا ظلمتها و نور برابرند؟! آيا آنها همتايانى براى خدا قرار دادند بخاطر اين كه آنان همچون خدا آفرينشى داشتند،و اين آفرينشها بر آنها مشتبه شده است؟!» بگو: «خدا آفريننده همه چيز است; و اوست يكتا و حاكم بر همه چيز.»
13|17|(خداوند) از آسمان آبى فرو فرستاد; و از هر درّه و رودخانه اى به اندازه آنها سيلابى جارى شد; سپس سيلاب بر روى خود كفى حمل كرد; (همچنين) و از آنچه (در كوره ها،) براى به دست آوردن زينت آلات يا وسايل زندگى، آتش بر آن مى افروزند، كفهايى مانند آن به وجود مى آيد ـ خداوند براى، حق و باطل چنين مثالى مى زند ـ سرانجام كفها به بيرون پرتاب مى شوند، ولى آنچه به مردم سود مى رساند [= آب يا فلزّ خالص] در زمين مى ماند; خداوند اينچنين مثال مى زند!
13|18|براى آنها كه دعوت پروردگارشان را اجابت كردند، پاداش نيكو است; و كسانى كه دعوت او را اجابت نكردند، (آنچنان در وحشت عذاب الهى فرو مى روند، كه) اگر تمام آنچه در روى زمين است، و همانندش، از آن آنها باشد، همه را براى رهايى از عذاب فديه مى دهند. (ولى از آنها پذيرفته نخواهد شد.) براى آنها حساب بدى است; و جايگاهشان جهنم، وچه بد جايگاهى است!
13|19|آيا كسى كه مى داند آنچه از طرف پروردگارت بر تو نازل شده حق است، همانند كسى است كه نابيناست؟! تنها خردمندان متذكّر مى شوند.
13|20|همان كسانى كه به عهد الهى وفا مى كنند، و پيمان را نمى شكنند;
13|21|و كسانى كه پيوندهايى را كه خدا دستور به برقرارى آن داده، برقرار مى دارند; و از پروردگارشان مى ترسند; و از بدى حساب (روز قيامت) بيم دارند;
13|22|و كسانى كه براى جلب رضاى پروردگارشان شكيبايى مى كنند; و نماز را برپا مى دارند; و از آنچه به آنها روزى داده ايم، پنهان و آشكار، انفاق مى كنند; و با حسنات، سيّئات را برطرف مى سازد; سرانجام (نيك) سراى آخرت، از آن آنهاست.
13|23|(همان) باغهاى جاويدان بهشتى كه همراه پدران و همسران و فرزندان صالحشان، وارد آن مى شوند; و فرشتگان از هر درى بر آنان وارد مى گردند;
13|24|(و به آنان مى گويند:) سلام بر شما بخاطر صبر و استقامتتان! چه نيكوست سرانجام سراى جاويدان!
13|25|آنها كه عهد الهى را پس از محكم كردن مى شكنند، و پيوندهايى را كه خدا دستور به برقرارى آن داده قطع مى كنند، و در روى زمين فساد مى نمايند، براى آنهاست لعنت (و دورى از رحمت الهى); و مجازات سراى آخرت!
13|26|خدا روزى را براى هر كس بخواهد گسترده مى سازد، يا تنگ مى گيرد ولى آنها [= كافران] به زندگى دنيا، شاد (و خوشحال) شدند; در حالى كه زندگى دنيا در برابر آخرت، جز متاع ناچيزى نيست.
13|27|كسانى كه كافر شدند مى گويند: «چرا نشانه (و معجزه)اى از پروردگارش بر او نازل نشده است؟!» بگو: «خداوند هر كس را بخواهد گمراه، و هر كس را كه بازگردد، به سوى خودش هدايت مى كند.»
13|28|همان كسانى كه ايمان آورده اند، و دلهايشان به ياد خدا مطمئن (و آرام) است; آگاه باشيد، تنها با ياد خدا دلها آرام مى گيرد.
13|29|كسانى كه ايمان آوردند و كارهاى شايسته انجام دادند، براى آنها پاكيزه ترين (زندگى) و سرانجام نيك است.
13|30|همان گونه (كه پيامبران پيشين را مبعوث كرديم،) تو را به ميان امّتى فرستاديم كه پيش از آنها امّتهاى ديگرى آمدند و رفتند، تا آنچه را به تو وحى نموده ايم بر آنان بخوانى، درحالى كه به خداوندى كه رحمتش عام است، كفر مىورزند; بگو: «او پروردگار من است; معبودى جز او نيست; تنها بر او توكّل كردم; و بازگشتم به سوى اوست.»
13|31|اگربوسيله قرآن، كوهها به حركت در آيند يا زمين قطعه قطعه شود، يا بوسيله آن با مردگان سخن گفته شود، (باز هم كافران، ايمان نخواهند آورد.) ولى تمام امور در اختيار خداست. آيا آنها كه ايمان آورده اند نمى دانند كه اگر خدا بخواهد همه مردم را (به اجبار) هدايت مى كند؟! (امّا هدايت اجبارى سودى ندارد.)و پيوسته بلاهاى كوبنده اى بر كافران به سبب اعمالشان وارد مى شود، و يا به نزديكى خانه آنها فرود مى آيد، تا وعده (نهايى) خدا فرارسد;به يقين خداوند از وعده خود تخلّف نمى كند.
13|32|(تنها تو را استهزا نكردند، بلكه) پيامبران پيش از تو نيز مورد استهزا قرار گرفتند; من به كافران مهلت دادم; سپس آنها را مجازات كردم; و چه مجازات شديدى بود؟! 
13|33|آيا كسى كه بر همه سلطه دارد (و مراقب همه است) و اعمالشان را مى بيند (،همچون كسى است كه هيچ يك از اين صفات را ندارد)؟! آنان براى خدا همتايانى قراردادند; بگو: «آنها را نام ببريد! آيا چيزى رابه او خبر مى دهيد كه از وجود آن در روى زمين بى خبر است، يا سخنان ظاهرى و بى محتوا مى گوييد؟!» (او همتايى ندارد;) ولى در نظر كافران، دروغ و نيرنگشان جلوه داده شده است، (و مى پندارند واقعيتى دارد) و آنها (به سبب اعمالشان) از راه (خدا) بازداشته شده اند; و هر كس را خدا گمراه كند، هدايت كننده اى براى او وجود نخواهد داشت.
13|34|در زندگى دنيا، براى آنها عذابى (دردناك) است; و عذاب آخرت سخت تر است; و در برابر (عذاب) خدا، هيچ نگهدارنده اى براى آنها نيست.
13|35|وصف بهشتى كه به پرهيزگاران وعده داده شده، (اين است كه) نهرها از پاى درختانش جارى است، ميوه هاى آن هميشگى، و سايه اش دائمى است;اين سرانجام كسانى است كه پرهيزگارى پيشه كردند; و سرانجام كافران، آتش دوزخ است.
13|36|كسانى كه كتاب آسمانى به آنان داده ايم،از آنچه بر تو نازل شده، شادمانند; و بعضى از احزاب (و گروهها)، قسمتى از آن را انكار مى كنند; بگو: «من مأمورم كه خداوند يگانه را بپرستم; و همتايى براى او قائل نشوم. تنها به سوى او دعوت مى كنم; و بازگشتم فقط به سوى اوست.»
13|37|همان گونه (كه به پيامبران پيشين كتاب آسمانى داديم.) بر تو نيز اين (قرآن) را بعنوان فرمان روشن و صريحى نازل كرديم; و اگر بعد از علم و دانشى كه به تو رسيده از هوسهاى آنان پيروى كنى، در برابر خدا، نه سرپرستى خواهى داشت و نه نگهدارنده اى.
13|38|وما پيش از تو (نيز) پيامبرانى فرستاديم; و براى آنها همسران و فرزندانى قرار داديم; و هيچ پيامبرى نمى توانست معجزه اى بياورد، مگر به اذن خدا. و براى هر سرنوشتى موعد مقررى است.
13|39|خداوند هر چه را بخواهد محو، و هر چه را بخواهد ثابت نگه مى دارد;و «ام الكتاب» [= لوح محفوظ] نزد اوست.
13|40|و اگر پاره اى از مجازاتها را كه به آنها وعده مى دهيم به تو نشان دهيم، يا (پيش از فرارسيدن اين مجازاتها) تو را بميرانيم، در هر حال وظيفه تو فقط ابلاغ (وحى الهى) است; و حساب (آنها) بر ماست.
13|41|آيا نديدند كه ما پيوسته از اطراف (و جوانب) زمين مى كاهيم؟! (و جامعه ها، به تدريج از ميان مى روند.) و خداوند حكم مى كند; و هيچ كس را ياراى جلوگيرى از حكم او نيست; و او سريع الحساب است. 
13|42|پيش از آنان نيز كسانى طرحها و نقشه ها كشيدند; ولى تمام تدبيرها از آن خداست. او از اعمال هر كس آگاه است; و بزودى كفّار مى دانند سرانجام (نيك) سراى ديگر از آنِ كيست!
13|43|آنها كه كافر شدند مى گويند: «تو پيامبر نيستى!» بگو: «كافى است كه خداوند، و كسى كه علم كتاب (و آگاهى بر قرآن) نزد اوست، ميان من و شما گواه باشند.» 
14|1|الر، (اين) كتابى است كه بر تو نازل كرديم، تا مردم را از تاريكيها (ى شرك و ظلم و جهل) به سوى روشنايى (ايمان و عدل و آگاهى،) به خواست پروردگارشان بيرون آورى و، (و هدايت كنى) به سوى راه خداوند توانا و ستوده.
14|2|همان خدايى كه آنچه در آسمانها و آنچه در زمين است، از آن اوست; واى بر كافران از مجازات شديد (الهى)!
14|3|همان كسانى كه زندگى دنيا را بر آخرت ترجيح مى دهند; و (مردم را) از راه خدا باز مى دارند; و مى خواهند آن را منحرف سازند; آنها در گمراهى دورى هستند.
14|4|ما هيچ پيامبرى را نفرستاديم، جز به زبان قومش; تا (حقايق را) براى آنها آشكار سازد; سپس خدا هر كس را بخواهد (و مستحق بداند) گمراه، و هر كس را بخواهد (و شايسته باشد) هدايت مى كند; و او توانا و حكيم است.
14|5|ما موسى را با آيات (و معجزات) خود فرستاديم; (و دستور داديم:) قومت را از تاريكى ها به سوى نور خارج ساز; و «ايّام اللّه» [= روزهاى خاص الهى] را به آنان يادآورى كن. در اين، نشانه هايى است براى هر شكيباى شكرگزار.
14|6|و (به ياد آوريد) هنگامى را كه موسى به قومش گفت: «نعمت خدا را نسبت به خود به ياد داشته باشيد، زمانى كه شما را از (چنگ) فرعونيان رهايى بخشيد; همانها كه شما را به بدترين وجهى پيوسته شكنجه مى كردند; پسرانتان را سر مى بريدند، و زنانتان را (براى خدمتكارى) زنده مى گذاشتند; و در اين، آزمايش بزرگى از طرف پروردگارتان بود!»
14|7|و نيز به ياد آوريد هنگامى را كه پروردگارتان اعلام داشت:«اگر شكرگزارى كنيد، (نعمت خود را) بر شما افزون خواهم كرد; و اگر ناسپاسى كنيد، مجازاتم شديد است!»
14|8|و موسى (به بنى اسرائيل) گفت:«اگر شما و همه مردم روى زمين كافر شويد، (به خدا زيانى نمى رسد; چرا كه) خداوند، بى نياز و شايسته ستايش است.» 
14|9|آيا خبر كسانى كه پيش از شما بودند، به شما نرسيده؟! «قوم نوح» و «عاد» و «ثمود» و كسانى كه پس از ايشان بودند; همانها كه جز خداوند از آنان آگاه نيست; پيامبرانشان با دلايل روشن به سراغ آنان آمدند، ولى آنها (از روى تعجب و استهزا) دست بر دهان گرفتند و گفتند:«ما به آنچه شما به آن فرستاده شده ايد، كافريم; و نسبت به آنچه ما را به سوى آن مى خوانيد، در شك و ترديدى آميخته با بدگمانى هستيم.»
14|10|پيامبران آنها گفتند: «آيا در خدايى كه آسمانها و زمين را آفريده، شك و ترديدى است; او شما را دعوت مى كند تا گناهانتان را بيامرزد، و تا موعد مقرّرى شما را باقى گذارد.» آنها گفتند: «(ما اينها را نمى فهميم! همين اندازه مى دانيم كه) شما انسانهايى همانند ما هستيد، كه مى خواهيد ما را از آنچه پدرانمان مى پرستيدند باز داريد; پس (اگر راست مى گوييد) دليل و معجزه روشنى براى ما بياوريد.»
14|11|پيامبرانشان به آنها گفتند: «درست است كه ما بشرى همانند شما هستيم، ولى خداوند بر هر كس از بندگانش بخواهد (و شايسته باشد)، نعمت مى بخشد (و مقام رسالت عطا مى كند); و براى ما ممكن نيست جز به فرمان خدا معجزه اى بياوريم; و (از تهديدهاى شما نمى هراسيم;) مؤمنان بايد تنها بر خدا توكّل كنند!
14|12|و چرا بر خدا توكّل نكنيم، با اين كه ما را به راههاى (سعادت)مان رهبرى كرده است؟! و ما به يقين در برابر آزارهاى شما صبر خواهيم كرد (و دست از رسالت خويش بر نمى داريم). و توكّل كنندگان، بايد فقط بر خدا توكّل كنند.»
14|13|(ولى) كافران به پيامبران خود گفتند: «ما به يقين شما را از سرزمين خود بيرون خواهيم كرد، مگر اين كه به آيين ما بازگرديد.» در اين هنگام، پروردگارشان به آنها وحى فرستاد كه: «ما ستمكاران را هلاك مى كنيم.
14|14|و شما را بعد از آنان در اين سرزمين سكونت خواهيم داد، اين (موهبت)، براى كسى است كه از مقام (عدالت) من بترسد; و از تهديدم بيمناك باشد.»
14|15|و آنها (از خدا) تقاضاى فتح و پيروزى (بر كفّار) كردند; و (سرانجام) هر گردنكش حق ستيزى نوميد و نابود شد.
14|16|به دنبال او جهنم خواهد بود; و از آب بد بوى متعفّنى نوشانده مى شود.
14|17|آن را جرعه جرعه سر مى كشد; و هرگز حاضر نيست به ميل خود آن را بياشامد; و مرگ از هر جا به سراغ او مى آيد; ولى با اين همه نمى ميرد; و در پى او، عذاب شديدى است!
14|18|كسانى كه به پروردگارشان كافر شدند، اعمالشان همچون خاكسترى است در برابر وزش تند باد در يك روز طوفانى; آنها توانايى ندارند كمترين چيزى از آنچه را انجام داده اند، به دست آورند; و اين همان گمراهى دور و دراز است.
14|19|آيا نديدى خداوند، آسمانها و زمين را بحق آفريده است؟! اگر بخواهد، شما را مى برد و خلق تازه اى مى آورد.
14|20|و اين كار براى خدا مشكل نيست.
14|21|و (در قيامت،) همه آنها در برابر (دادگاه عدل) خدا ظاهر مى شوند; در اين هنگام، ضعفا (و پيروان نادان) به مستكبران (و پيشوايان گمراه) مى گويند: «ما پيروان شما بوديم; آيا (اكنون كه گرفتار مجازات الهى شده ايم،) حاضريد سهمى از عذاب الهى را از ما برداريد؟» آنها مى گويند: «اگر خدا ما را هدايت كرده بود، ما نيز شما را هدايت مى كرديم; (ولى اكنون) چه بى تابى كنيم و چه شكيبايى، تفاوتى براى ما ندارد; راه گريزى براى ما نيست.»
14|22|و هنگامى كه كار تمام مى شود، شيطان مى گويد: «خداوند به شما وعده حق داد; و من به شما وعده (باطل) دادم، و تخلّف كردم. من بر شما تسلّطى نداشتم، جز اين كه دعوتتان كردم و شما دعوت مرا پذيرفتيد; بنابراين، مرا سرزنش نكنيد; و خود را سرزنش كنيد. نه من فريادرس شما هستم، و نه شما فريادرس من. من نسبت به شرك شما درباره خود، كه از قبل داشتيد، (و اطاعت مرا همرديف اطاعت خدا قرار داديد) بيزار و كافرم!» به يقين ستمكاران عذاب دردناكى دارند!
14|23|و كسانى را كه ايمان آوردند و اعمال صالح انجام دادند، به باغهاى بهشتى وارد مى كنند; باغهايى كه نهرها از پاى درختانش جارى است; به اذن پروردگارشان، جاودانه در آن مى مانند; و تحيّت آنها در آن، «سلام» است.
14|24|آيا نديدى چگونه خداوند «كلمه طيّبه» (و گفتار پاكيزه) را به درخت پاكيزه اى تشبيه كرده كه ريشه آن (در زمين) ثابت، و شاخه آن در آسمان است؟!
14|25|هر زمان ميوه خود را به اذن پروردگارش مى دهد. و خداوند براى مردم مثلها مى زند، شايد متذكّر شوند (و پند گيرند).
14|26|و «كلمه خبيثه» (و سخن ناپاك) را به درخت ناپاكى تشبيه كرده كه از زمين ريشه كن شده، و قرار و ثباتى ندارد. 
14|27|خداوند كسانى را كه ايمان آوردند، به سبب گفتار و اعتقاد استوار در اين جهان، و در سراى ديگر، ثابت قدم مى دارد; و ستمكاران را گمراه مى سازد، (و لطف خود را از آنها به سبب اعمالشان بر مى گيرد); و خداوند هر چه را اراده كند (و مصلحت باشد) انجام مى دهد.
14|28|آيا نديدى كسانى را كه (شكر) نعمت خدا را به كفران تبديل كردند، و قوم خود را به سراى نيستى و نابودى كشاندند؟!
14|29|(سراى نيستى و نابودى، همان) دوزخ است كه آنها در آتش آن وارد مى شوند; و چه بد قرارگاهى است!
14|30|آنها براى خدا همتايانى قرار داده اند، تا (مردم را) از راه او (منحرف و) گمراه سازند; بگو: «(چند روزى از زندگى دنيا و لذات آن) بهره گيريد; امّا سرانجام كار شما (رفتن) به سوى آتش (دوزخ) است!»
14|31|به بندگان من كه ايمان آورده اند بگو نماز را برپا دارند; و از آنچه به آنها روزى داده ايم، پنهان و آشكار، انفاق كنند; پيش از آن كه روزى فرارسد كه در آن، نه داد و ستدى است، و نه دوستى. (نه با مال مى توانند از كيفر خدا رهايى يابند، و نه با پيوندهاى مادى.) 
14|32|خداوند، كسى است كه آسمانها و زمين را آفريد; و از آسمان، آبى فرو فرستاد; و با آن، ميوه ها (و محصولات گوناگون) را براى روزى شما (از زمين) بيرون آورد; و كشتيها را مسخّر شما ساخت، تا بر صفحه دريا به فرمان او حركت كنند; و نهرها را (نيز) مسخّر شما نمود;
14|33|و خورشيد و ماه را ـ كه با برنامه منظّمى در حركتند ـ به تسخير شما درآورد; و شب و روز را (نيز) مسخّر شما ساخت;
14|34|و از هر چيزى كه از او خواستيد، به شما داد; و اگر نعمتهاى خدا را بشماريد، هرگز نمى توانيد آنها را احصا كنيد. انسان، ستمكار و ناسپاس است.»
14|35|(به ياد آوريد) زمانى را كه ابراهيم گفت: «پروردگارا! اين شهر (مكه) را شهر امنى قرار ده; و من و فرزندانم را از پرستش بتها دور نگاه دار.
14|36|پروردگارا! آنها [= بتها ] بسيارى از مردم را گمراه ساختند. هر كس از من پيروى كند از من است; و هر كس نافرمانى من كند، تو آمرزنده و مهربانى.
14|37|پروردگارا! من بعضى از فرزندانم رادر سرزمين بى آب و علفى، در كنار خانه اى كه حرم توست، ساكن ساختم تا نماز را برپا دارند; تو دلهاى گروهى از مردم را متوجّه آنها ساز; و از ثمرات به آنها روزى ده; شايد آنان شكر تو را به جاى آورند.
14|38|پروردگارا!تو آنچه را كه پنهان كرده و يا آشكار مى سازيم، مى دانى; و چيزى در زمين و آسمان بر خدا پنهان نيست. 
14|39|ستايش مخصوص خدايى است كه در پيرى، اسماعيل و اسحاق را به من بخشيد; به يقين پروردگار من، شنونده (و اجابت كننده) دعاست.
14|40|پروردگارا! مرا بر پادارنده نماز قرار ده، و از فرزندانم (نيز چنين فرما)، پروردگارا! دعاى مرا بپذير. 
14|41|پروردگارا! من و پدر و مادرم و همه مؤمنان را، در آن روزى كه حساب برپا مى شود، بيامرز!»
14|42|(اى پيامبر!) هرگز گمان مبر كه خدا، از آنچه ستمكاران انجام مى دهند، غافل است! (نه، بلكه كيفر) آنها را براى روزى كه چشمها در آن (بخاطر ترس و وحشت) از حركت باز مى ايستد تأخير مى اندازد;
14|43|در حالى كه (در آن روز) گردنها را كشيده، سرها را بالا نگهداشته، حتّى پلك چشمهايشان (به سبب وحشت) از حركت باز مى ماند; و دلهايشان (فرو مى ريزد; و از انديشه و اميد،) خالى مى گردد.
14|44|و مردم رااز روزى كه عذاب الهى به سراغشان مى آيد، بترسان! آن روز كه ستمكاران مى گويند: «پروردگارا! مدّت كوتاهى ما را مهلت ده، تا دعوت تو را بپذيريمو از پيامبران پيروى كنيم!» (امّا پاسخ مى شنوند كه:) مگر شما نبوديد كه پيش از اين سوگند ياد كرديد كه زوال و فنايى براى شما نيست؟! 
14|45|(آرى شما بوديد كه) در منازل (و كاخهاى) كسانى كه به خويشتن ستم كردند، ساكن شديد; و براى شما آشكار شدچگونه با آنان رفتار كرديم; و براى شما، مثالها (از سرگذشت پيشينيان) زديم (باز هم بيدار نشديد)! 
14|46|آنها نهايت مكر (و نيرنگ) خود را به كار زدند; وهمه مكرها (و توطئه هايشان) نزد خدا (آشكار و بى اثر) است، هر چند مكرشان چنان باشد كه كوهها از جا بركنده شود.
14|47|پس هرگز گمان مبر كه خدا از وعده اى كه به پيامبرانش داده، تخلّف كند. چرا كه خداوند توانا و مجازات كننده است.
14|48|در آن روز كه اين زمين به زمين ديگر،و آسمانها (به آسمانهاى ديگرى) مبدّل مى شود، و همه در پيشگاه خداوند يگانه حاكم بر همه چيز ظاهر مى گردند.
14|49|و در آن روز، مجرمان را با هم در غل و زنجير مى بينى;
14|50|لباسهايشان از قطران [= مادّه چسبنده بد بوى قابل اشتعال] است; و صورتهايشان را آتش مى پوشاند; 
14|51|تا خداوند هر كس را، (مطابق) آنچه انجام داده، جزا دهد. به يقين، خداوند سريع الحساب است.
14|52|اين (قرآن، ابلاغى براى عموم مردم است; تا بوسيله آن انذار شوند، و بدانند او خداى يكتاست; و تا خردمندان پند گيرند.
15|1|الر، اين آيات كتاب الهى، و قرآن مبين است. 
15|2|كافران (هنگامى كه آثار شوم اعمال خود را ببينند،) چه بسا آرزو مى كنند كه اى كاش مسلمان بودند!
15|3|آنها را به حال خود واگذار تا بخورند، و (از دنيا) بهره گيرند، و آرزوها آنان را غافل سازد; ولى بزودى خواهند فهميد!
15|4|ما اهل هيچ شهرو ديارى را هلاك نكرديم جز اين كه اجل معيّن (و زمان تغييرناپذيرى) داشتند. 
15|5|هيچ گروهى از اجل خود پيشى نمى گيرد; و از آن عقب نخواهد افتاد.
15|6|و (كافران) گفتند: «اى كسى كه «ذكر» [= قرآن] بر تو نازل شده، تو به يقين ديوانه اى!
15|7|اگر راست مى گويى،چرا فرشتگان را نزد ما نمى آورى؟!»
15|8|(آنان بدانند) ما فرشتگان را، جز بحق، نازل نمى كنيم; و آنگاه كه نازل شوند، ديگر به آنان مهلت داده نمى شود (; و در صورت انكار، به عذاب الهى نابود مى گردند)!
15|9|ما قرآن را نازل كرديم; و ما بطور قطع آن را حفظ مى كنيم.
15|10|ما پيش از تو (نيز) پيامبرانى در ميان امّتهاى نخستين فرستاديم.
15|11|هيچ پيامبرى به سراغ آنها نمى آمد مگر اين كه او را مسخره مى كردند.
15|12|ما اينچنين (و از هر طريق ممكن) قرآن را به درون دلهاى مجرمان راه مى دهيم.
15|13|(امّا با اين حال،) آنها به آن ايمان نمى آورند; و روش اقوام پيشين نيز چنين بود.
15|14|و اگر درى از آسمان به روى آنان مى گشوديم، و آنها پيوسته در آن بالا مى رفتند; 
15|15|باز مى گفتند: «ما چشم بندى شده ايم; بلكه ما قومى سحر شده ايم!»
15|16|ما در آسمان برجهايى قرار داديم; و آن را براى بينندگان آراستيم.
15|17|و آن را از هر شيطان رانده شده اى حفظ كرديم;
15|18|مگر آن كس كه استراق سمع كند (و دزدانه گوش فرادهد) كه «شهابى آشكار» او را تعقيب مى كند (و مى راند).
15|19|و زمين را گسترديم; و در آن كوههاى استوارى قرار داديم; و از هر گياه موزون، در آن رويانديم;
15|20|و براى شما انواع وسايل زندگى در آن قرار داديم; همچنين براى كسانى كه شما نمى توانيد به آنها روزى دهيد.
15|21|و هيچ چيز نيست، مگر آنكه خزاين آن نزد ماست; ولى ما جز به اندازه معيّنى آن رانازل نمى كنيم.
15|22|ما بادها را براى بارور ساختن (ابرها) فرستاديم; و از آسمان آبى نازل كرديم، و شما را با آن سيراب ساختيم; در حالى كه شما توانايى حفظ و نگهدارى آن را نداشتيد. 
15|23|ماييم كه زنده مى كنيم و مى ميرانيم; و ماييم وارث (همه جهانيان).
15|24|ما، هم از پيشينيان شما آگاه بوديم; و هم از آيندگان.
15|25|به يقين پروردگار تو، آنها را (در قيامت) جمع و محشور مى كند; چرا كه او حكيم و داناست.
15|26|ما انسان را از گل خشكيده اى (همچون سفال) كه از گل بدبوى (تيره رنگى) گرفته شده بود آفريديم.
15|27|و جنّ را پيش از آن، از آتش گرم و سوزان خلق كرديم.
15|28|و (به خاطر بياور) هنگامى را كه پروردگارت به فرشتگان گفت: «من بشرى را از گل خشكيده اى كه از گل بدبوى (تيره رنگى) گرفته شده، مى آفرينم.
15|29|هنگامى كه آن را نظام بخشيدم، و در او از روح خود [= روحى شايسته و بزرگ] دميدم، همگى براى او سجده كنيد!»
15|30|پس همه فرشتگان، بى استثنا، سجده كردند;
15|31|جز ابليس، كه ابا كرد از اين كه با سجده كنندگان باشد.
15|32|(خداوند) فرمود: «اى ابليس! چرا با سجده كنندگان نيستى؟!»
15|33|گفت: «من هرگز براى بشرى كه او را از گل خشكيده اى كه از گل بدبويى آفريده اى، سجده نخواهم كرد.»
15|34|فرمود: «از آن [= صف فرشتگان] بيرون رو، كه تو (از درگاه ما) رانده شده اى!
15|35|و لعنت (و دورى از رحمت حق)تا روز قيامت بر تو خواهد بود.» 
15|36|گفت: «پروردگارا! مرا تا روز رستاخيز مهلت ده (و زنده بگذار.)»
15|37|فرمود: «تو از مهلت يافتگانى!
15|38|(امّا نه تا روز رستاخيز، بلكه) تا روزو وقت معيّنى.»
15|39|گفت: «پروردگارا! به سبب آنكه مرا گمراه ساختى، من (نعمتهاى مادّى را) در زمين در نظر آنها جلوه مى دهم، و به يقين همگى را گمراه خواهم ساخت،
15|40|مگر بندگان خالص شده ات را.»
15|41|فرمود: «اين راه مستقيمى است كه بر عهده من است (و سنّت هميشگى ام);
15|42|كه بر بندگانم هيچ تسلطى نخواهى يافت; مگر گمراهانى كه از تو پيروى مى كنند;
15|43|و دوزخ، ميعادگاه همه آنهاست!
15|44|هفت در دارد; و براى هر درى، بخشى از آنها تعيين و تقسيم شده اند.»
15|45|به يقين، پرهيزگاران در باغهاى (سرسبز) بهشتى و در كنار چشمه ها هستند.
15|46|(فرشتگان به آنها مى گويند:) داخل اين باغها شويد با (نهايت) سلامت و امنيّت!
15|47|و ما هر گونه حسد و كينه را از سينه آنها بر مى كنيم; در حالى كه همه برادرند، و بر تختها رو به روى يكديگر قرار دارند.
15|48|هيچ خستگى و رنجى در آن جا به آنها نمى رسد، و هيچ گاه از آن اخراج نمى شوند! 
15|49|(اى پيامبر!) بندگانم را آگاه كن كه آمرزنده مهربان منم.
15|50|و (اين كه) عذاب من، همان عذاب دردناك است!
15|51|و به آنها از مهمانهاى ابراهيم خبر ده.
15|52|هنگامى كه بر او وارد شدند و سلام كردند; (ابراهيم) گفت: «ما از شما بيمناكيم!» 
15|53|گفتند: «نترس، ما تو را به پسرى دانابشارت مى دهيم!»
15|54|گفت: «آيا به من (چنين) بشارت مى دهيد با اين كه پير شده ام؟! با اين حال به چه چيز بشارت مى دهيد؟!»
15|55|گفتند: «تو را بحق بشارت داديم; بنابراين جزء مأيوسان مباش.» 
15|56|گفت: «چه كسى جز گمراهان، از رحمت پروردگارش مأيوس مى شود؟!»
15|57|(سپس) گفت: «مأموريت شما چيست اى فرستادگان (خدا)؟»
15|58|گفتند: «ما به سوى قومى گنهكار فرستاده شده ايم (تا آنها را هلاك كنيم);
15|59|مگر خاندان لوط، كه همگى آنها را نجات خواهيم داد;
15|60|بجز همسرش، كه مقدّر داشتيم از بازماندگان (در شهر، و هلاك شوندگان) باشد.»
15|61|هنگامى كه فرستادگان (خدا) به سراغ خاندان لوط آمدند،
15|62|(لوط) گفت: «شما گروه ناشناسى هستيد!»
15|63|گفتند: «ما همان چيزى را براى تو آورده ايم كه آنها [= كافران] در آن پيوسته ترديد داشتند (آرى، ما مأمور عذابيم)!
15|64|ما واقعيّت مسلّمى را براى تو آورده ايم; و به يقين ما راستگو هستيم.
15|65|پس، خانواده ات را در دل شب با خود بردار، و از اين جا ببر; و خودت به دنبال آنها حركت كن; و كسى از شما به پشت سر خويش ننگرد; و به همان جا كه مأمور مى شويد برويد.»
15|66|و ما به لوط اين موضوع را وحى فرستاديم كه صبحگاهان، همه آنها ريشه  كن خواهند شد. 
15|67|اهل شهر (از ورود ميهمانان باخبر شدند، و به طرف خانه لوط) آمدند در حالى كه شادمان بودند.
15|68|(لوط) گفت: «اينها ميهمانان منند;آبروى مرا نريزيد; 
15|69|و از (خشم) خدا بترسيد، و مرا شرمنده نسازيد!»
15|70|گفتند: «مگر ما تو را از جهانيان نهى نكرديم (و نگفتيم كسى را به ميهمانى نپذير؟!)»
15|71|گفت: «اگر مى خواهيد كار صحيحى انجام دهيد، اين دختران من حاضرند (با آنها ازدواج كنيد; و از گناه بپرهيزيد!» ولى آنها نپذيرفتند.)
15|72|(اى پيامبر!) به جان تو سوگند، اينها در مستى خود سرگردانند (و عقل و شعور خود را از دست داده اند)! 
15|73|سرانجام هنگام طلوع آفتاب، صيحه (مرگبار) آنها را فرا گرفت!
15|74|سپس شهرهاى آنها را زير و رو كرديم و بارانى از سنگ به صورت گلهاى متحجّر بر آنها فرو ريختيم!
15|75|در اين (سر گذشت عبرت انگيز)، نشانه هايى است براى هوشياران. 
15|76|و آن (سرزمين ويران) همواره، بر سر راه (كاروانها) است.
15|77|در اين، نشانه اى است براى مؤمنان!
15|78|اصحاب «ايكه» [= قوم شعيب، صاحبان سرزمين هاى پر درخت] به يقين قوم ستمكارى بودند.
15|79|ما آنان را مجازات كرديم; و (شهرهاى ويران شده) اين دو [= قوم لوط و شعيب] بر سر راه آشكار است!
15|80|و «اصحاب حجر» [= قوم ثمود] پيامبران را تكذيب كردند.
15|81|ما آيات خود را به آنان داديم; ولى آنها از آن روى گردان بودند.
15|82|در دل كوهها خانه هايى مى تراشيدند كه در آن در امنيت بودند.
15|83|امّا سرانجام صيحه (مرگبار)، صبحگاهان آنان را فراگرفت; 
15|84|وآنچه را به دست آورده بودند، آنها را از عذاب الهى نجات نداد.
15|85|ما آسمانها و زمين و آنچه راميان آن دو است، جز بحق نيافريديم; و قيامت به يقين فرا خواهد رسيد (و جزاى هر كس به او مى رسد); پس، به نحو شايسته اى از آنها صرف نظر كن.
15|86|به يقين، پروردگار تو، آفريننده آگاه است.
15|87|ما به تو سوره حمد و قرآن عظيم داديم!
15|88|(بنابراين،) هرگز چشم خود را به نعمتهاى (مادّى)، كه به گروههايى از آنها [= كفّار] داديم; ميفكن! و بخاطر آنچه آنها دارند، غمگين مباش; و پر و بال (عطوفت) خود را براى مؤمنين فرود آر.
15|89|و بگو: «منم بيم دهنده آشكار!»
15|90|(ما بر آنها عذابى مى فرستيم) همان گونه كه بر تجزيه گران (آيات الهى) فرو فرستاديم.
15|91|همان كسانى كه قرآن را تقسيم كردند (; و فقط آنچه را به سودشان بود پذيرفتند)! 
15|92|به پروردگارت سوگند، (در قيامت) از همه آنها سؤال خواهيم كرد،
15|93|از آنچه انجام مى داند!
15|94|آنچه را مأموريت دارى، آشكار ساز; و از مشركان روى گردان (و به آنها اعتنا نكن).
15|95|به يقين ما شرّ استهزاكنندگان را از تو دفع كرديم;
15|96|همان كسانى كه معبود ديگرى با خدا قرار مى دهند; امّا بزودى مى فهمند (كه در اشتباه بودند)!
15|97|ما مى دانيم سينه ات از آنچه آنها مى گويند تنگ مى شود (و تو را سخت ناراحت مى كنند).
15|98|(براى دفع اين ناراحتى) پروردگارت را تسبيح گو و ستايش نما; و از سجده كنندگان باش.
15|99|و پروردگارت را عبادت كن تا يقين تو را فرارسد (و از جهان چشم فروبندى).
16|1|فرمان خدا (براى مجازات مشركان،) فرا رسيده است; براى آن عجله نكنيد! او منزّه و برتر است از آنچه همتاى او قرار مى دهند! 
16|2|فرشتگان را با روح (و وحى الهى) به فرمانش بر هر كس از بندگانش بخواهد نازل مى كند; (و به آنها دستور مى دهد) كه (مردم را) انذار كنيد; (و بگوييد:) معبودى جز من نيست; از (مخالفت دستور) من، بپرهيزيد!
16|3|آسمانها و زمين را بحق آفريد; او برتر است از آنچه همتاى او قرار مى دهند!
16|4|انسان را از نطفه بى ارزشى آفريد; و (اين موجود ضعيف) سرانجام (موجودى فصيح، و) مدافع گويا و آشكار خويش گرديد.
16|5|و چهارپايان را براى شما آفريد; در حالى كه در آنها، وسيله پوشش، و منافع ديگرى است; و از (گوشت و شير) آنها مى خوريد.
16|6|و در آنها براى شما زينت و شكوه (فراوانى) است به هنگامى كه آنها را به استراحتگاهشان باز مى گردانيد، و هنگامى كه (صبحگاهان) به صحرا مى فرستيد.
16|7|آنها بارهاى سنگين شما را به شهرى حمل مى كنند كه خودتان جز با مشقّت زياد، به آن نمى رسيديد; پروردگارتان به يقين رئوف و مهربان است.
16|8|(همچنين) اسبها و استرها و الاغها را (آفريد)، تا بر آنها سوار شويد و زينت شما باشد; و چيزهايى مى آفريندكه نمى دانيد.
16|9|و بر خداست كه راه راست را (به بندگان) نشان دهد; امّا بعضى از راهها بيراهه است. و اگر خدا مى خواست، همه شما را (به اجبار) هدايت مى كرد (; ولى هدايت اجبارى ارزش ندارد).
16|10|او كسى است كه از آسمان، آبى فرستاد، كه هم از آن مى نوشيد و هم گياهانى كه حيوانات خود را در آن به چرا مى بريد، از آن حاصل مى شود.
16|11|خداوند با آن (آب)، براى شما زراعت و زيتون و نخل و انگور، و از همه ميوه ها مى روياند; به يقين در اين، نشانه اى (روشن از عظمت خدا) براى انديشمندان است.
16|12|او شب و روزو خورشيد و ماه را مسخّر شما ساخت; و ستارگان نيز به فرمان او مسخّر (و در خدمت شما) هستند; در اين نيز، نشانه هايى است (از عظمت خدا،) براى گروهى كه مى انديشند.
16|13|و (همچنين،) مخلوقاتى را كه در زمين به رنگهاى گوناگون آفريده (نيز مسخّر و در خدمت شما) قرار داد; در اين، نشانه روشنى است براى گروهى كه متذكّر مى شوند.
16|14|او كسى است كه دريا را مسخّر (شما) ساخت تا از آن، گوشت تازه بخوريد; و زيورى كه آن را بر خود مى پوشانيد (همچون مرواريد) از آن استخراج كنيد; و كشتيها را مى بينى كه سينه دريا را مى شكافند تا شما (به تجارت بپردازيد و) از فضل خدا بهره گيريد; شايد شكر او را به جاى آوريد.
16|15|و در زمين، كوههاى استوارى قرار داد تا شما را نلرزاند; و نهرها و راههايى ايجاد كرد، تا (به مقصدتان) راه يابيد.
16|16|و (نيز) علاماتى قرار داد; و (شب هنگام) بوسيله ستارگان راه (خود را) مى يابند.
16|17|آيا كسى كه مى آفريند، همچون كسى است كه نمى آفريند؟! آيا متذكّر نمى شويد؟!
16|18|و اگر نعمتهاى خدا را بشماريد، هرگز نمى توانيد آنها را احصا كنيد; خداوند آمرزنده و مهربان است.
16|19|خداوند آنچه را پنهان مى داريد و آنچه را آشكار مى سازيد، مى داند.
16|20|معبودهايى را كه غير از خدا مى خوانند، چيزى را نمى آفرينند; بلكه خودشان هم آفريده شده اند. 
16|21|آنها مردگانى هستند بى جان; و نمى دانند (عبادت كنندگانشان) چه زمانى بر انگيخته مى شوند؟!
16|22|معبود شما معبودى يگانه است; امّا كسانى كه به آخرت ايمان نمى آورند، در حالى كه مستكبرند دلهايشان (حق را) انكار مى كند. 
16|23|بى ترديد خداوند از آنچه پنهان مى دارند و آنچه آشكار مى سازند باخبر است; او مستكبران را دوست نمى دارد.
16|24|و هنگامى كه به آنها گفته شود: پروردگار شما چه نازل كرده است؟ مى گويند: «اينها افسانه هاى پيشينيان است.» 
16|25|آنها بايد روز قيامت، بار گناهان خود را بطور كامل بر دوش كشند; و همچنين سهمى از گناهان كسانى كه بخاطر جهل، گمراهشان مى سازند. بدانيد آنها بار سنگين بدى بر دوش مى كشند!
16|26|كسانى كه قبل از ايشان بودند (نيز) مكر و توطئه كردند; ولى خداوند شالوده (زندگى) آنها را از اساس ويران كرد; و سقف از بالاى سرشان بر آنها فرو ريخت; و عذاب (الهى) از جايى كه نمى دانستند (و انتظار نداشتند) به سراغشان آمد.
16|27|سپس روز قيامت خدا آنها را رسوا مى سازد; و مى گويد: «كجايند همتايان من (به پندار شما) كه به خاطر آنها (با مؤمنان) دشمنى مى كرديد؟!»(در اين هنگام،) كسانى كه از علم بهره دارند مى گويند: «رسوايى و بدبختى، امروز بر كافران است!»
16|28|همان كسانى كه فرشتگان (مرگ) جانشان را مى گيرند در حالى كه به خود ظلم كرده بودند! در اين موقع آنها (به ظاهر) تسليم مى شوند (و بدروغ مى گويند:) ما كار بدى انجام نمى داديم! (به آنها گفته مى شود:) آرى، خداوند به آنچه انجام مى داديد عالم است،
16|29|اكنون از درهاى جهنم وارد شويد در حالى كه جاودانه در آن خواهيد بود; چه بد است جايگاه متكبران!
16|30|و (هنگامى كه) به پرهيزگاران گفته شد: «پروردگار شما چه چيز نازل كرده است؟» گفتند: «خير (و سعادت)» (آرى،) براى كسانى كه نيكى كردند، در اين دنيا نيكى است; و سراى آخرت از آن بهتر است; و چه خوب است سراى پرهيزگاران!
16|31|باغهاى جاويدان بهشتى كه همگى وارد آن مى شوند; نهرها از پاى درختانش جارى است; هر چه بخواهند در آن جا براى آنها فراهم است; خداوند پرهيزگاران را چنين پاداش مى دهد.
16|32|همان كسانى كه فرشتگان (مرگ) جانشان را مى گيرند در حالى كه پاك و پاكيزه اند; به آنها مى گويند: «سلام بر شما! به پاداش آنچه انجام مى داديد، وارد بهشت شويد.»
16|33|آيا آنها [= كافران] انتظارى جز اين دارند كه فرشتگان (قبض روح) به سراغشان بيايند، يا فرمان پروردگارت (براى مجازاتشان) فرا رسد (آن گاه توبه كنند؟! ولى توبه اى بى اثر! آرى،) كسانى كه پيش از ايشان بودند نيز چنين كردند. خداوند به آنها ستم نكرد; ولى آنان به خويشتن ستم مى نمودند. 
16|34|و بديهاى اعمالشان سرانجام به آنها رسيد; و آنچه را (از وعده عذاب الهى) استهزا مى كردند، دامانشان را گرفت.
16|35|مشركان گفتند: «اگر خدا مى خواست، نه ما و نه پدران ما، غير او چيزى را پرستش نمى كرديم;و چيزى را بدون اجازه او حرام نمى ساختيم.» (آرى،) كسانى كه پيش از ايشان بودند نيز چنين كردند; ولى آيا پيامبران وظيفه اى جز ابلاغ آشكار دارند؟! 
16|36|ما در هر امّتى رسولى برانگيختيم كه: «خداى يكتا را بپرستيد; و از (پرستش) طاغوت اجتناب كنيد.» خداوند گروهى از آنان را هدايت كرد; و گروهى از آنان ضلالت و گمراهى  دامانشان  را گرفت; پس  در  روى  زمين  بگرديد  وببينيد  عاقبت  تكذيب  كنندگان  چگونه بود!
16|37|هر قدر بر هدايت آنها حريص باشى، (سودى ندارد; چرا كه) خداوند كسى را كه (به سبب اعمالش) گمراه ساخت، هدايت نمى كند; و آنها هيچ ياورى نخواهند داشت.
16|38|آنها سوگندهاى شديد به خدا ياد كردند كه: «هرگز خداوند كسى را كه مى ميرد، بر نمى انگيزد!» آرى، (آنها در اشتباهند) اين وعده قطعى خداست (كه همه مردگان را براى جزا باز مى گرداند); ولى بيشتر مردم نمى دانند.
16|39|هدف اين است كه آنچه را در آن اختلاف مى كردند، براى آنها روشن سازد; و كسانى كه كافر شدند، بدانند كه خود دروغ مى گفتند.
16|40|(رستاخيز مردگان براى ما مشكل نيست; زيرا) وقتى چيزى را اراده مى كنيم، سخن ما اين است كه مى گوييم: «موجود باش!» بى درنگ موجود مى شود.
16|41|كسانى كه پس از آنكه مورد ستم واقع شدند، در راه خدا هجرت كردند، در اين دنيا جايگاه (و مقام) شايسته اى به آنها مى دهيم; و پاداش آخرت، از آن هم مهم تر است اگر مى دانستند.
16|42|همان كسانى كه صبر و استقامت پيشه كردند، و تنها بر پروردگارشان توكّل مى كنند.
16|43|و پيش از تو، جز مردانى كه به آنها وحى مى كرديم، نفرستاديم. اگر نمى دانيد، از آگاهان بپرسيد.
16|44|تا از دلايل روشن و كتب (پيامبران پيشين) آگاه شويد و بر تو نيز، قرآن را نازل كرديم، تا آنچه را كه به سوى مردم نازل شده است براى آنها روشن سازى; شايد انديشه كنند.
16|45|آيا كسانى كه توطئه هاى شومى كردند از اين ايمن گشتند كه خدا آنها را در زمين فرو برد، و يا مجازات (الهى)،از آن جا كه انتظارش را ندارند، به سراغشان آيد؟!
16|46|يا به هنگامى كه (براى زندگى دنيا) در رفت و آمدند (عذاب خدا)، دامانشان را بگيرد در حالى كه قادر به فرار نيستند؟!
16|47|يا پس از هشدارهاى خوف انگيز آنان را گرفتار سازد؟! چرا كه پروردگار شما، رؤوف و مهربان است.
16|48|آيا آنها مخلوقات خدا را نديدند كه سايه هايشان از راست و چپ حركت دارند، در حالى كه با خضوع براى خدا سجده مى كنند؟!
16|49|(نه تنها سايه ها، بلكه) تمام آنچه در آسمانها و زمين از جنبندگان وجود دارد، و همچنين فرشتگان، براى خدا سجده مى كنند، در حالى كه تكبّر نمىورزند.
16|50|آنها (تنها) از (عذاب) پروردگارشان، كه حاكم بر آنهاست، خائفند; و آنچه را مأموريت دارند انجام مى دهند.
16|51|خداوند فرمان داده: «دو معبود (براى خود) انتخاب نكنيد; معبود (شما) تنها خداى يگانه است; فقط از (كيفر) من بترسيد!»
16|52|آنچه در آسمانها و زمين است، از آن اوست; و دين خالص (نيز) همواره از آن او مى باشد; آيا با اين حال از غير خداوند يگانه مى ترسيد؟! 
16|53|آنچه از نعمتها داريد، همه از سوى خداست; و هنگامى كه ناراحتى به شما رسد، فقط او را مى خوانيد.
16|54|(امّا) هنگامى كه ناراحتى و رنج را از شما برطرف ساخت، آنگاه گروهى از شما براى پروردگارشان همتا قائل مى شوند.
16|55|(بگذار) تا نعمتهايى را كه به آنها داده ايم كفران كنند! (چند روزى از لذات دنيا) بهره گيريد، امّا بزودى خواهيد دانست (راه خطا پيموده ايد)
16|56|آنان براى بتهايى كه هيچ گونه سود و زيانى از آنها سراغ ندارند، سهمى از آنچه به آنان روزى داده ايم قرار مى دهند; به خدا سوگند، (در دادگاه قيامت،) از اين افتراها كه مى بنديد، بازپرسى خواهيد شد!
16|57|آنها (در پندار خود،) براى خداوند دخترانى قرار مى دهند; ـ منزّه است (از اين كه فرزندى داشته باشد) ـ در حالى كه براى خودشان، آنچه را دوست دارند قائل مى شوند;
16|58|و هنگامى كه به يكى از آنها بشارت دهند دختر نصيب تو شده، صورتش (از فرط ناراحتى) سياه مى شود; و بشدّت خشمگين مى گردد.
16|59|بخاطر بشارت بدى كه به او داده شده، از قوم و قبيله خود پنهان مى شود; (و نمى داند) آيا آن (دختر) را با قبول ننگ نگهدارد، يا (زنده) در خاك پنهانش كند؟! آگاه باشيد كه بد حكم مى كنند!
16|60|صفات زشت براى آنهايى است كه به سراى آخرت ايمان نمى آورند; و بهترين صفات براى خداست; و او توانا و حكيم است.
16|61|و اگر خداوند مردم را بخاطر ظلمشان مجازات مى كرد، جنبنده اى را بر روى زمين باقى نمى گذارد; ولى (مجازات) آنها را تا زمان معيّنى به تأخير مى اندازد. و هنگامى كه اجلشان فرا رسد، نه ساعتى تأخير مى كنند، و نه ساعتى پيشى مى گيرند.
16|62|وآنها براى خدا چيزهايى [= دخترانى] قرار مى دهند كه خودشان از آن كراهت دارند; با اين حال زبانشان بدروغ مى گويد كه براى آنها پاداش نيك است! بى ترديد براى آنان آتش است; و آنها از پيشگامان (دوزخ)اند.
16|63|به خدا سوگند، به سوى امّتهاى پيش از تو پيامبرانى فرستاديم; امّا شيطان اعمال آنها را در نظرشان آراست; و امروز او ولىّ و سرپرستشان است; و (در سراى آخرت) مجازات دردناكى براى آنهاست!
16|64|ما اين كتاب را بر تو نازل نكرديم مگر براى اين كه آنچه را در آن اختلاف كرده اند، براى آنها روشن كنى; و(اين قرآن) مايه هدايت و رحمت است براى قومى كه ايمان مى آورند.
16|65|خداوند از آسمان، آبى فرو فرستاد; و زمين را، پس از آن كه مرده بود، با آن حيات بخشيد. در اين، نشانه روشنى است براى گروهى كه گوش شنوا دارند.
16|66|و در آفرينش چهارپايان، براى شما (درسهاى) عبرتى است: از درون شكم آنها، از ميان غذاهاى هضم شده و خون، شير خالص و گوارابه شما مى نوشانيم.
16|67|و از ميوه هاى درختان خرما و انگور، مسكرات (ناپاك) و روزى خوب و پاكيزه مى گيريد; در اين، نشانه روشنى است براى گروهى كه مى انديشند.
16|68|و پروردگار تو، به زنبور عسل «وحى» [= الهام غريزى] نمود كه: «از كوهها و درختان و داربستهايى كه (مردم) مى سازند، خانه هايى برگزين.
16|69|سپس از تمام ثمرات (و شيره گلها) بخور و راههايى را كه پروردگارت براى تو تعيين كرده است، براحتى بپيما.» از درون (چينه دان) آنها، نوشيدنى با رنگهاى مختلف خارج مى شود كه در آن، شفا و درمانى براى مردم است; به يقين در اين امر، نشانه روشنى است براى گروهى كه فكر مى كنند.
16|70|خداوند شما را آفريد; سپس شما را مى ميراند; بعضى از شما به نامطلوب ترين (مراحل) عمر مى رسند، كه بعد از آگاهى، چيزى نمى دانند (و همه چيز را فراموش مى كنند); خداونددانا و تواناست.
16|71|خداوند بعضى از شما را بر بعضى ديگر از نظر روزى برترى داد (چرا كه تلاشهايتان متفاوت است). ولى كسانى كه برترى داده شده اند، حاضر نيستند از روزى خود به بردگانشان بدهند تا همگى در آن مساوى گردند; آيا آنان نعمت خدا را انكار مى نمايند (كه شكر او را ادا نمى كنند)؟!
16|72|خداوند براى شما از جنس خودتان همسرانى قرارداد; و از همسرانتان براى شما فرزندان و نوه هايى به وجود آورد; و از نعمت هاى پاكيزه به شما روزى داد; آيا به باطل ايمان مى آورند، و نعمت خدا را انكار مى كنند؟!
16|73|و آنها غير از خدا، موجوداتى را مى پرستند كه هيچ رزقى را براى آنان از آسمانها و زمين در اختيار ندارند; و توان آن را نيز ندارند.
16|74|پس، براى خدا امثال (و شبيه) قائل نشويد. زيرا خدا مى داند، و شما نمى دانيد.
16|75|خداوند مثالى زده: برده مملوكى را كه قادر بر هيچ چيز نيست; و شخص (آزاد و با ايمانى) را كه از جانب خود، رزقى نيكو به او بخشيده ايم، و او پنهان و آشكار از آن، انفاق مى كند; آيا آنها يكسانند؟! ستايش مخصوص خداست; ولى اكثر آنها نمى دانند.
16|76|خداوند مثالى (ديگر) زده است: دو نفر را، كه يكى از آن دو، گنگ مادر زاد است; و قادر بر هيچ كارى نيست; و سربار صاحبش مى باشد; او را در پى هر چيز مى فرستد، كارى از پيش نمى برد; آيا او، با كسى كه امر به عدل و داد مى كند، و بر راهى راست قرار دارد، برابر است؟!
16|77|غيب آسمانها و زمين، مخصوص خداست (و او همه را مى داند); و امرقيامت (به قدرى نزديك و آسان است) درست همانند چشم برهم زدن، و يا از آن هم نزديكتر; چرا كه خدا بر هر چيزى تواناست.
16|78|و خداوند شما را از شكم مادرانتان خارج نمود در حالى كه هيچ چيز نمى دانستيد; و براى شما، گوش و چشم و عقل قرار داد، تا شكر به جا آوريد.
16|79|آيا آنها به پرندگانى كه بر فراز آسمان نگه داشته شده اند، نظر نيفكندند؟ هيچ كس جز خدا آنها را نگاه نمى دارد; در اين امر، نشانه هايى (از عظمت و قدرت خدا) است براى كسانى كه ايمان مى آورند.
16|80|و خدا براى شما از خانه هايتان محلّ سكونت (و آرامش) قرار داد; و از پوست چهارپايان نيز براى شما خانه هايى [=  خيمه هايى] قرار دادكه روز كوچ كردن و روز اقامتتان، به آسانى مى توانيد آنها را جا به جا كنيد; و از پشم ها و كرك ها و موهاى آنها، براى شما وسايل زندگى تا زمان معيّنى قرار داد.
16|81|و (نيز) خداوند از آنچه آفريده است سايه هايى براى شما قرار داده; و از كوهها پناهگاههايى; و براى شما پوشش هايى آفريده، كه شما را از گرما (و سرما) حفظ مى كند; و پوشش هايى كه به هنگام جنگ، حافظ شماست; اين گونه نعمتش را بر شما كامل مى كند، شايد تسليم (فرمان او) شويد.
16|82|(با اين همه،) اگر روى برتابند، (نگران مباش;) وظيفه تو تنها ابلاغ آشكار است.
16|83|آنها نعمت خدا را مى شناسند; سپس آن را انكار مى كنند; و اكثرشان كافرند.
16|84|(به خاطر بياور) روزى را كه از هر امّتى گواهى (بر آنان) بر مى انگيزيم; سپس به آنان كه كفر ورزيدند، اجازه (سخن گفتن) داده نمى شود; (بلكه اعضاى آنها گواهى مى دهند;) و اجازه عذرخواهى و تقاضاى عفو نيز به آنان نمى دهند.
16|85|و هنگامى كه ستمكاران عذاب را ببينند، ديگر نه از مجازاتشان كاسته مى شود، و نه مهلت داده مى شوند.
16|86|و هنگامى كه مشركان معبودهايى را كه همتاى خدا قرار دادند مى بينند، مى گويند: «پروردگارا! اينها همتايانى هستند كه ما به جاى تو، آنها را مى خوانديم (و پرستش مى كرديم).» در اين هنگام، معبودان به آنها مى گويند: «شما دروغگو هستيد! (شما هواى نفس خود را پرستش مى كرديد.)»
16|87|و در آن روز، آنها (ناگزير) در پيشگاه خدا تسليم مى شوند; و آنچه را (نسبت به خدا) دروغ مى بستند، از نظرشان گم و نابود مى شود. 
16|88|كسانى كه كافر شدند و (مردم را) از راه خدا باز داشتند، بخاطر فسادى كه مى كردند، عذابى بر عذابشان مى افزاييم.
16|89|(به ياد آور) روزى را كه از هر امّتى، گواهى از خودشان بر آنها بر مى انگيزيم; و تو را گواه بر آنان قرار مى دهيم. و اين كتاب را كه بيانگر همه چيز، و مايه هدايت و رحمت و بشارت براى مسلمانان است، بر تو نازل كرديم.
16|90|خداوند به عدل و احسان فرمان مى دهد و (همچنين) به بخشش به نزديكان; و از فحشا و منكر و ستم، نهى مى كند; خداوند به شما اندرز مى دهد، شايد متذكّر شويد.
16|91|و هنگامى كه با خدا عهد بستيد، به عهد او وفا كنيد; و سوگندها را بعد از محكم ساختن نشكنيد،در حالى كه خدا را ضامن بر (سوگند) خود قرار داده ايد. به يقين خداوند از آنچه انجام مى دهيد، آگاه است.
16|92|همانند آن زن (سبك مغز) نباشيد كه پشمهاى تابيده خود را، پس از استحكام، وا مى تابيد! درحالى كه سوگندها (و پيمان) خود را وسيله خيانت و فساد در ميان خود قرار مى دهيد; بخاطر اين كه گروهى، جمعيّتشان از گروه ديگر بيشتر است (و كثرت دشمن را بهانه اى براى شكستن بيعت با پيامبر مى شمريد). خدا شما را با اين وسيله مى آزمايد; و به يقين روز قيامت، آنچه را در آن اختلاف داشتيد، براى شما روشن مى سازد.
16|93|و اگر خدا مى خواست، شما را (به اجبار) امّت واحدى قرار مى داد; ولى خدا هركس را بخواهد (و شايسته باشد) گمراه، و هر كس را بخواهد (و لايق باشد) هدايت مى كند. و به يقين شما از آنچه انجام مى داديد، بازپرسى خواهيد شد.
16|94|سوگندهايتان را وسيله فساد و خيانت در ميان خود قرار ندهيد، مبادا گامى بعد از ثابت گشتن (بر ايمان) متزلزل شود; و بخاطر بازداشتن (مردم)از راه خدا، آثار سوء آن را بچشيد! و براى شما، عذاب عظيمى خواهد بود!
16|95|و (هرگز) پيمان الهى را با بهاى كمى مبادله نكنيد (كه هر بهايى در برابر آن ناچيز است.) آنچه نزد خداست، براى شما بهتر است اگر مى دانستيد.
16|96|آنچه نزد شماست از ميان مى رود; و آنچه نزد خداست باقى مى ماند; و به يقين به كسانى كه صبر و استقامت پيشه كنند، مطابق بهترين اعمالى كه انجام مى دادند پاداش خواهيم داد.
16|97|هر كس كار شايسته اى انجام دهد، خواه مرد باشد يا زن، در حالى كه مؤمن است، به طور مسلم او را حيات پاكيزه اى مى بخشيم; و پاداش آنها را مطابق بهترين اعمالى كه انجام مى دادند، خواهيم داد.
16|98|هنگامى كه قرآن مى خوانى، از شرّ شيطان رانده شده (از درگاه خدا)، به خدا پناه بر (و بر او توكل كن).
16|99|زيرا او، بر كسانى كه ايمان دارند و بر پروردگارشان توكّل مى كنند، سلطه اى ندارد.
16|100|سلطه او تنها بر كسانى است كه او را سرپرست خود قرار داده اند، و كسانى كه او را شريك (خدا در اطاعت و بندگى) قرار مى دهند (و به فرمان شيطان گردن مى نهند). 
16|101|و هنگامى كه آيه اى را به آيه ديگر مبدّل كنيم (و حكمى را نسخ نماييم) ـ و خدا بهتر مى داند چه حكمى را نازل كند ـ آنها مى گويند: «تو (بر خدا) افترا مى بندى!» امّا اكثر آنها (حقيقت را) نمى دانند.
16|102|بگو: «روح القدس آن را از جانب پروردگارت بحق نازل كرده، تا افراد با ايمان را ثابت قدم گرداند; و هدايت و بشارتى باشد براى عموم مسلمانان.»
16|103|ما مى دانيم كه آنها مى گويند: «(اين آيات را) انسانى به او تعليم مى دهد.» در حالى كه زبان كسى كه اينها را به او نسبت مى دهند عجمى است; ولى اين (قرآن)، زبان عربى آشكار است.
16|104|به يقين، كسانى كه به آيات الهى ايمان نمى آورند، خدا آنها را هدايت نمى كند; و براى آنان عذاب دردناكى است.
16|105|تنها كسانى (به خدا) دروغ مى بندند كه به آيات خدا ايمان ندارند; (آرى،) دروغگويان (واقعى) آنها هستند.
16|106|كسانى كه بعد از ايمانشان، به خدا كافر شوند (مجازات مى شوند) ـ بجز آنها كه تحت فشار واقع شده اند در حالى كه قلبشان با ايمان، آرام است ـ آرى، آنها كه سينه خود را براى پذيرش كفر گشوده اند، غضب خدا بر آنهاست; و عذاب عظيمى در انتظارشان!
16|107|اين بخاطر آن است كه زندگى پست دنيا را بر آخرت ترجيح دادند; و خداوند افراد بى ايمان (لجوج) را هدايت نمى كند.
16|108|آنها كسانى هستند كه (بر اثر فزونى گناه،) خدا بر دلها و گوش وچشمانشان مُهر نهاده; (به همين دليل نمى فهمند،) و غافلان (واقعى) همانها هستند.
16|109|بى ترديد آنها در آخرت زيانكارند.
16|110|امّا پرودگار تو نسبت به كسانى كه بعد از فريب خوردن، (به ايمان بازگشتند و) هجرت كردند; سپس جهاد نمودند و (در راه خدا) استقامت ورزيدند; پروردگارت، پس از اين (امور)، آمرزنده و مهربان است.
16|111|(به ياد آور) روزى را كه هر كس (در فكر خويشتن است; و تنها) به دفاع از خود برمى خيزد; و نتيجه اعمال هر كسى، بى كم و كاست، به او داده مى شود; و به آنها ستم نخواهد شد.
16|112|خداوند (براى آنان كه كفران نعمت مى كنند،) مثلى زده است: سرزمينى كه امن و آرام بود; و همواره روزيش از هر جا مى رسيد; امّا نعمتهاى خدا را ناسپاسى كردند; و خداوند بخاطر اعمالى كه انجام مى دادند، لباس گرسنگى و ترس را بر آنها پوشانيد.
16|113|پيامبرى از خودشان به سراغ آنها آمد، ولى او را تكذيب كردند; از اين رو عذاب الهى آنها را فراگرفت در حالى كه ستمكار بودند. 
16|114|پس، از نعمت هاى حلال و پاكيزه اى كه خدا به شما روزى داده است بخوريد; و شكر نعمت خدا را به جا آوريد اگر او را مى پرستيد.
16|115|خداوند، تنها مردار، خون، گوشت خوك و حيوانى كه با نام غير خدا ذبح شده، بر شما حرام كرده است; امّا كسى كه ناچار شود، در صورتى كه ستمكار و متجاوز نباشد، (خدا او را مى بخشد; چرا كه) خدا آمرزنده و مهربان است.
16|116|بخاطر دروغى كه بر زبانتان جارى مى شود نگوييد: «اين حلال است و آن حرام»، تا بر خدا افترا ببنديد. به يقين كسانى كه به خدا افترا مى بندند، رستگار نخواهند شد!
16|117|بهره كمى است (كه در اين دنيا نصيبشان مى شود); و عذاب دردناكى در انتظار آنان است! 
16|118|چيزهايى را كه پيش از اين براى تو شرح داده ايم، بر يهود حرام كرديم; ما به آنها ستم نكرديم، امّا آنها بودند كه به خودشان ستم مى كردند.
16|119|امّا پروردگارت نسبت به آنها كه از روى جهالت، كار بدى انجام داده اند، سپس توبه كرده و در مقام جبران و اصلاح برآمده اند، پروردگارت بعد از آن آمرزنده و مهربان است.
16|120|ابراهيم (به تنهايى) امّتى بود مطيع فرمان خدا; خالى از هر گونه انحراف; و از مشركان نبود;
16|121|شكرگزار نعمتهاى او بود; خدا او را برگزيد; و به راهى راست هدايت نمود.
16|122|ما در دنيا به او پاداش نيكويى داديم; و در آخرت از صالحان است.
16|123|سپس به تو وحى فرستاديم كه از آيين ابراهيم ـ كه ايمانى خالص داشت و از مشركان نبود ـ پيروى كن.
16|124|(تحريمهاى) روز شنبه (براى يهود) يك مجازات بود،كه در آن هم اختلاف كردند; و پروردگارت روز قيامت، در آنچه اختلاف داشتند، ميان آنها داورى مى كند.
16|125|با حكمت و اندرزِ نيكو، به راه پروردگارت دعوت نما; و با آنها به روشى كه نيكوتر است، استدلال و مناظره كن. پروردگارت، از هر كسى بهتر مى داند چه كسى از راه او گمراه شده است; و او هدايت يافتگان را بهتر مى شناسد. 
16|126|و هر گاه خواستيد مجازات كنيد، تنها همان گونه كه به شما تعدّى شده كيفر دهيد; و اگر شكيبايى كنيد، اين كار براى شكيبايان بهتر است.
16|127|شكيبايى كن، و شكيبايى تو فقط براى خدا (و به توفيق خدا) باشد; و بخاطر (كارهاى) آنها، اندوهگين و (دلسرد) مشو; و از توطئه هاى آنها، در تنگناقرار مگير.
16|128|زيرا خداوند با كسانى است كه تقوا پيشه كرده اند، و كسانى كه نيكوكارند.
17|1|پاك و منزّه است آن كس كه بنده اش را در يك شب، از مسجدالحرام به مسجدالأقصى ـ كه گرداگردش را پربركت ساخته ايم ـ برد، تا برخى از نشانه هاى خود را به او ارائه دهيم; چرا كه او شنوا و بيناست.
17|2|ما به موسى كتاب آسمانى داديم; و آن را وسيله هدايت بنى اسرائيل ساختيم; (و گفتيم:) غير مرا تكيه گاه خود قرار ندهيد.
17|3|اى فرزندان كسانى كه با نوح (بر كشتى) سوار كرديم! او بنده شكرگزارى بود. (شما هم مانند او باشيد، تا نجات يابيد.)
17|4|ما به بنى اسرائيل در كتاب آسمانى اعلام كرديم كه دو بار در زمين فساد خواهيد كرد، و برترى جويى بزرگى خواهيد نمود.
17|5|هنگامى كه نخستين وعده فرارسد، گروهى از بندگان پيكار جوىِ خود را بر ضدّ شما بر مى انگيزيم تا (شما را سخت در هم كوبند; حتّى براى به دست آوردن مجرمان)، درون خانه ها را جستجو كنند; و اين وعده اى است قطعى.
17|6|سپس شما را بار ديگر بر آنها چيره مى كنيم; و شما را بوسيله اموال و فرزندان كمك خواهيم كرد; و نفرات شما را بيشتر (از دشمن) قرار مى دهيم.
17|7|(و به آنها گفتيم:) اگر نيكى كنيد، به خودتان نيكى مى كنيد; و اگر بدى كنيد باز هم به خود مى كنيد. و هنگامى كه وعده آخر فرا رسد، (آنچنان دشمن بر شما سخت خواهد گرفت كه) آثار غم و اندوه در چهره شما ظاهر مى شود; و آنها داخل مسجد (الاقصى) مى شوند همان گونه كه بار اوّل وارد شدند; و آنچه را زير سلطه (خود) مى گيرند، درهم كوبيده و نابود مى كنند.
17|8|اميد است پروردگارتان بر شما رحمت آورد. و اگر برگرديد، ما هم باز مى گرديم; و جهنم را براى كافران، زندان سختى قرار داديم.
17|9|اين قرآن،به راهى كه استوارترين راههاست، هدايت مى كند; و به مؤمنانى كه كارهاى شايسته انجام مى دهند، بشارت مى دهد كه براى آنهاپاداش بزرگى است.
17|10|و اين كه آنها كه به سراى ديگر ايمان نمى آورند، عذاب دردناكى براى آنان آماده ساخته ايم.
17|11|انسان (بر اثر شتابزدگى)، بديها را طلب مى كند آن گونه كه نيكيها را مى طلبد; و انسان، هميشه عجول بوده است.!
17|12|ما شب و روز را دو نشانه (عظمت و رحمت خود) قرار داديم; سپس نشانه شب را محو كرده، و نشانه روز را روشنى بخش ساختيم تا (در پرتو آن،) فضل پروردگارتان را بطلبيد (و به تلاش براى زندگى برخيزيد)،و عدد سالها و حساب را بدانيد; و هر چيزى را بطور مشخص (و آشكار،) بيان كرديم.
17|13|و هر انسانى، اعمالش را بر گردنش آويخته ايم; و روز قيامت، نامه (اعمالش را) براى او بيرون مى آوريم كه آن را در برابر خود، گشوده مى بيند. 
17|14|(و به او مى گوييم:) نامه (اعمال) خود را بخوان، كافى است كه امروز، خود حسابرس خويش باشى!
17|15|هر كس هدايت شود، به نفع خود هدايت مى يابد; و آن كس كه گمراه گردد، به زيان خود گمراه مى شود; و هيچ گنهكارى بار گناه ديگرى را به دوش نمى كشد; و ما هرگز (قومى را) مجازات نخواهيم كرد، مگر آن كه پيامبرى مبعوث كنيم. (تا وظايفشان را بيان كند).
17|16|و هنگامى كه بخواهيم شهر و ديارى را هلاك كنيم، نخست اوامر خود را براى «مترفين» [=  ثروتمندان مست ثروت ]آن جا، بيان مى داريم، سپس هنگامى كه به مخالفت برخاستند و استحقاق مجازات يافتند، آنها را به شدّت در هم مى كوبيم. 
17|17|چه بسيار اقوامى را كه بعد از نوح، مى زيستند (طبق همين سنت) هلاك كرديم. و كافى است كه پروردگارت نسبت به گناهان بندگانش آگاه، و بيناست. 
17|18|هر كس كه (تنها) زندگى زودگذر (دنيا) را مى طلبد، آن مقدار را كه بخواهيم به هر كس اراده كنيم، مى دهيم; سپس دوزخ را براى او قرار خواهيم داد، كه در آتش سوزانش مى سوزد در حالى كه نكوهيده و رانده (درگاه خدا) است.
17|19|و هر كس كه سراى آخرت را بطلبد، و براى آن سعى و كوشش كند، در حالى كه ايمان داشته باشد، چنين كسانى سعى و تلاش آنها، (از سوى خدا) پاداش داده خواهد شد.
17|20|هر يك از اين دو گروه را (به اندازه شايستگى آنها) از عطاى پروردگارت، بهره و كمك مى دهيم;و عطاى پروردگارت هرگز (از كسى) منع نشده است. 
17|21|ببين چگونه بعضى را (در دنيا بخاطر تلاششان) بر بعضى ديگر برترى بخشيده ايم. درجات آخرت مهم تر و برتريهايش، (از اين هم) بيشتر است. 
17|22|هرگز معبود ديگرى را با خدا قرار مده، كه نكوهيده و بى يار و ياور خواهى ماند.
17|23|و پروردگارت فرمان داده: جز او را نپرستيد; و به پدرو مادر نيكى كنيد. هرگاه يكى از آن دو، يا هر دو، نزد تو به سنّ پيرى رسند، كمترين اهانتى به آنها روا مدار; و بر آنها فرياد مزن; و گفتار (لطيف و سنجيده و) بزرگوارانه به آنها بگو. 
17|24|و پر و بال تواضع خويش را از روى محبّت و لطف، در برابر آنان فرود آر; و بگو: «پروردگارا! همان گونه كه آنها مرا در كودكى تربيت كردند، مشمول رحمتشان قرار ده.»
17|25|پروردگار شما از درون دلهايتان آگاهتر است; (هرگاه لغزشى در اين زمينه داشتيد) اگر صالح باشيد (و جبران كنيد) او بازگشت كنندگان را مى آمرزد.
17|26|و حقِّ خويشاوندان را بپرداز، و (همچنين حقِّ) مستمند و وامانده در راه را; و هرگز اسراف و تبذير مكن،
17|27|چرا كه تبذيركنندگان، برادران شياطينند; و شيطان در برابر پروردگارش، بسيار ناسپاس بود.
17|28|و هر گاه از آنان [= مستمندان] روى برتابى، و انتظار رحمت (و نعمت) پروردگارت را داشته باشى، (تا توانايى يابى و به آنها كمك كنى) با گفتار نرم و آميخته با لطف با آنها سخن بگو.
17|29|هرگز دستت رابرگردنت بسته مگذار، (و ترك انفاق و بخشش منما) و بيش از حدّ (نيز) دست خود را مگشاى، كه مورد سرزنش قرار گيرى و از كار فرومانى.
17|30|به يقين، پروردگارت روزى را براى هركس بخواهد، گشاده يا محدود مى دارد; به يقين او نسبت به بندگانش، آگاه و بيناست.
17|31|و فرزندانتان را از ترس فقر، به قتل نرسانيد; ما آنها و شما را روزى مى دهيم; به يقين كشتن آنها گناه بزرگى است!
17|32|و نزديك زنا نشويد، كه كار بسيار زشت، و راه بدى است!
17|33|و كسى را كه خداوند خونش را حرام شمرده، جز بحقّ به قتل نرسانيد. و آن كس كه مظلوم كشته شده، براى وليّش سلطه (و حقّ قصاص) قرار داديم; امّا در قتل زياده روى نكند، چرا كه او مورد حمايت است.
17|34|و به مال يتيم، جز به بهترين طريق نزديك نشويد، تا به سر حدّ بلوغ رسد. و به عهد (خود) وفا كنيد، كه از عهد سؤال مى شود.
17|35|و هنگامى كه (چيزى را براى معامله) پيمانه مى كنيد، حقّ پيمانه را ادا نماييد، و با ترازوى درست وزن كنيد. اين (كار) بهتر، و عاقبتش نيكوتر است.
17|36|از آنچه به آن آگاهى ندارى، پيروى مكن; چرا كه گوش و چشم و دل، همه مسؤولند.
17|37|و بر زمين، با تكبّر راه مرو; تو هرگز نمى توانى زمين را بشكافى، و طول قامتت هرگز به كوهها نمى رسد.
17|38|همه اينها گناهش نزد پروردگار تو ناپسند است.
17|39|اين (احكام)، از حكمتهايى است كه پروردگارت به تو وحى فرستاده; و هرگز معبود ديگرى با خدا قرار مده، كه در جهنم افكنده مى شوى، در حالى كه سرزنش شده، و رانده (درگاه خدا) خواهى بود.
17|40|آيا پروردگارتان پسران را مخصوص شما ساخته، و خودش دخترانى از فرشتگان برگزيده است؟! شما سخن بزرگ (و بسيار ناروايى) مى گوييد!
17|41|ما در اين قرآن، حقايق را به صورت هاى گوناگون بيان كرديم تا متذكّر شوند; ولى (كوردلان،) جز بر نفرتشان نمى افزايد.
17|42|بگو: «اگرآنچنان كه آنها مى گويند با او خدايانى بود، در اين صورت، (خدايان) سعى مى كردند راهى به سوى (خداوندِ) صاحب عرش پيدا كنند (و بر او غالب شوند).» 
17|43|او منزه و برتر است از آنچه آنها مى گويند; بسيار برتر و والاتر!
17|44|آسمانهاى هفتگانه و زمين و كسانى كه در آنها هستند، همه تسبيح او مى گويند; و هيچ موجودى نيست، جز آنكه، تسبيح و حمد او مى گويد; ولى شما تسبيح آنها را نمى فهميد; او داراى حلم و آمرزنده است.
17|45|و هنگامى كه قرآن مى خوانى، ميان تو و آنها كه به آخرت ايمان نمى آورند، حجاب ناپيدايى قرار مى دهيم; 
17|46|و بر دلهايشان (به سبب بى ايمانى و لجاجت) پوششهايى مى نهيم، تا آن را نفهمند; و در گوشهايشان سنگينى قرار مى دهيم. و هنگامى كه پروردگارت را در قرآن به يگانگى ياد مى كنى، آنها با حال نفرت پشت مى كنند و از توروى بر مى گردانند.
17|47|هنگامى كه به سخنان تو گوش فرا مى دهند، ما بهتر مى دانيم براى چه گوش فرا مى دهند; (و همچنين) در آن هنگام كه با هم نجوا مى كنند; آنگاه كه ستمكاران مى گويند: «شما تنها از مردى افسون شده، پيروى مى كنيد.» 
17|48|ببين چگونه براى تو مَثَلها زدند; در نتيجه گمراه شدند، و نمى توانند راه حق را پيدا كنند.
17|49|و گفتند: «آيا هنگامى كه ما، استخوانهاى پوسيده و پراكنده اى شديم، دگر بار با آفرينش تازه اى برانگيخته خواهيم شد؟!»
17|50|بگو: «شما سنگ باشيد يا آهن،
17|51|يا هر مخلوقى كه در نظر شما، بزرگ است، (باز خدا قادر است شما را به زندگى مجدّد بازگرداند)». آنها بزودى مى گويند: «چه كسى ما را باز مى گرداند؟!» بگو: «همان كسى كه نخستين بار شما را آفريد.» آنان سر خود را (از روى تعجّب و انكار،) به سوى تو خم مى كنند و مى گويند: «در چه زمانى خواهد بود؟!» بگو: «شايد نزديك باشد!
17|52|همان روز كه شما را (از قبرهايتان) فرا مى خواند; شما هم اجابت مى كنيد در حالى كه حمد او را مى گوييد; و مى پنداريد تنها مدّت كوتاهى (در جهان برزخ) درنگ كرده ايد.»
17|53|به، بندگانم بگو: «سخنى بگويند كه بهترين (سخن) باشد.» چرا كه شيطان (به وسيله سخنان ناروا) ميان آنها فتنه و فساد مى كند; زيرا (هميشه) شيطان دشمن آشكارى براى انسان بوده است.
17|54|پروردگار شما، از (نيّات و اعمال) شما آگاهتر است; اگر بخواهد (و شايسته باشيد)، شما را مشمول رحمت خود مى سازد; و اگر بخواهد، مجازات مى كند; و ما تو را بعنوان مأمور بر آنان نفرستاده ايم (كه آنان را مجبور به ايمان كنى.)»
17|55|پروردگار تو، از (حال همه) كسانى كه در آسمانهاو زمين هستند، آگاهتر است; و (اگر تو را بر ديگران برترى داديم، به خاطر شايستگى توست;)ما بعضى از پيامبران را بر بعضى ديگر برترى داديم; و به داود، «زبور» بخشيديم.
17|56|بگو: «كسانى را كه غير از او (معبود خود) مى پنداريد، بخوانيد! آنها نه مى توانند زيانى را از شما برطرف سازند، و نه هيچ تغييرى در آن ايجاد كنند.»
17|57|كسانى را كه آنان (به عنوان معبود) مى خوانند، خودشان وسيله اى (براى تقرّب) به پروردگارشان مى جويند، وسيله اى هر چه نزديكتر; و به رحمت او اميدوارند; و از عذاب او مى ترسند; چرا كه عذاب پروردگارت، همواره هراسناك است!
17|58|هيچ شهر و آبادى نيست مگر اين كه آن را پيش از روز قيامت هلاك مى كنيم; يا (اگر گناهكارند،) به عذاب شديدى گرفتارشان خواهيم ساخت; اين، در كتاب (علم الهى) ثبت شده است.
17|59|هيچ چيز مانع ما نبود كه اين معجزات (در خواستى بهانه جويان) را بفرستيم جز اين كه پيشينيان (كه همين درخواستها را داشتند)، آن را تكذيب كردند; (از جمله،) ما به (قوم) ثمود، ناقه داديم; در حالى كه (معجزه اى) روشنگر بود; امّا بر آن ستم كردند (و ناقه را كشتند). ما معجزات را فقط براى بيم دادن (و اتمام حجّت) مى فرستيم.
17|60|(به ياد آور) زمانى را كه به تو گفتيم: «پروردگارت احاطه (و آگاهى كامل) به مردم دارد; و رؤيايى را كه به تو نشان داديم و درخت نفرين شده را كه در قرآن ذكر كرده ايم، فقط براى آزمايش مردم بود. و ما آنها را بيم مى دهيم; امّا جز طغيان شديد، چيزى بر آنها نمى افزايد!»
17|61|(به ياد آور) زمانى را كه به فرشتگان گفتيم: «براى آدم سجده كنيد.» همگى سجده كردند، جز ابليس كه گفت: «آيا براى كسى سجده كنم كه او را از گل آفريده اى؟!»
17|62|(سپس) گفت: «آيا خبر مى دهى، اين كسى را كه بر من برترى داده اى (به چه دليل بوده است؟) اگر مرا تا روز قيامت زنده بگذارى، همه فرزندانش را، جز اندكى از ايشان، گمراه و ريشه كن خواهم ساخت.»
17|63|فرمود: «برو! هر كس از آنان ازتو تبعيّت كند،جهنم كيفرى كامل براى شماست!
17|64|هركدام از آنها را مى توانى با صدايت تحريك كن! و لشكر سواره و پياده ات را بر آنها گسيل دار; و در ثروت و فرزندانشان شركت جوى; و آنان را با وعده ها سرگرم ساز! ـ ولى شيطان، جز فريب و دروغ،وعده اى به آنهانمى دهد ـ 
17|65|امّا(بدان)تو هرگز سلطه اى بربندگان من،نخواهى يافت (وآنها به دام تو گرفتار نمى شوند)! همين بس كه پروردگارت حافظ آنهاست.» 
17|66|پروردگارتان كسى است كه كشتى را در دريا براى شما به حركت در مى آورد، تا از فضل و موهبت او بهره مند شويد; به يقين او نسبت به شما مهربان است.
17|67|و هنگامى كه در دريا زيان (و ناراحتى) به شما رسيد، تمام كسانى را كه جز او (براى حل مشكلات خود)، مى خوانديد، از نظرتان گم شد، امّا هنگامى كه شما را به خشكى رساند و نجات داد، روى گردان شديد; وانسان، بسيار ناسپاس است. 
17|68|آيا از اين ايمن شديد كه در خشكى (با يك زلزله شديد) شما را در زمين فرو ببرد، يا طوفانى از سنگريزه بر شما بفرستد (و مدفونتان كند)، سپس حافظ (و ياورى) براى خود نيابيد؟!
17|69|يا اين كه ايمن شديد كه بار ديگر شما را به دريا بازگرداند، و تندباد كوبنده اى بر شما بفرستد، و شما را به سزاى ناسپاسيتان غرق كند، آنگاه فريادرسى در برابر ما براى خويش نيابيد؟!
17|70|ما فرزندان آدم را گرامى داشتيم; و آنها را در صحرا و دريا، (بر مركبهاى راهوار) سوار كرديم; و از نعمتهاى پاكيزه به آنان روزى داديم; وآنها را بر بسيارى از موجوداتى كه خلق كرده ايم، برترى بخشيديم.
17|71|(به ياد آور) روزى را كه هر گروهى را با پيشوايشان مى خوانيم. كسانى كه نامه عملشان به دست راستشان داده شود، آن را (با شادى و سرور) مى خوانند; و كمترين ستمى به آنها نخواهد شد.
17|72|امّا كسى كه در اين جهان (از ديدن چهره حق) نابينا بوده است، در آخرت نيز نابينا و گمراهتر است.
17|73|نزديك بود آنها تو را (با وسوسه هاى خود) از آنچه بر تو وحى كرده ايم بفريبند، تا غير آن را به ما نسبت دهى; و آنگاه تو را به دوستى خودبرمى گزينند. 
17|74|و اگر ما تو را ثابت قدم نمى ساختيم (و در پرتو مقام عصمت، مصون از انحراف نبودى)، نزديك بود اندكى به آنان تمايل پيدا كنى.
17|75|اگر چنين مى كردى،ما دو برابر مجازات (مشركان) در زندگى دنيا، و دو برابر (مجازات آنها) را بعد از مرگ، به تو مى چشانديم; سپس در برابر ما، ياورى براى خود نمى يافتى. 
17|76|و نزديك بود (با نيرنگ و توطئه) جايگاه تو را در اين سرزمين سست ساخته، تا از آن بيرونت كنند; و هر گاه چنين مى كردند، (گرفتار مجازات سخت الهى شده، و)پس از تو، جز مدّت كمى باقى نمى ماندند.
17|77|اين سنّت (ما در مورد) پيامبرانى است كه پيش از تو فرستاديم; و هرگز براى سنّت ما تغيير و دگرگونى نخواهى يافت.
17|78|نماز را از زوال خورشيد [= هنگام ظهر] تا نهايت تاريكى شب [= نيمه شب ]برپادار; و همچنين قرآن فجر [= نماز صبح ]را; چرا كه قرآن فجر، مشهود (فرشتگان شب و روز) است.
17|79|و پاسى از شب را از خواب برخيز، و قرآن (و نماز) بخوان. اين يك وظيفه اضافى براى توست; اميد است پروردگارت تو را به مقامى در خورِ ستايش برساند. 
17|80|و بگو: «پروردگارا! مرا (در هر كار،) با صداقت وارد كن، و با صداقت خارج ساز; و از سوى خود، حجّتى يارى كننده برايم قرار ده.»
17|81|و بگو: «حق آمد، و باطل نابود شد; زيرا باطل نابود شدنى است.»
17|82|و از قرآن، آنچه شفا و رحمت براى مؤمنان است، نازل مى كنيم; ولى ستمكاران را جز خسران (و زيان) نمى افزايد.
17|83|هنگامى كه به انسان (مغرور) نعمت مى بخشيم، (از حق) روى مى گرداند و متكبرانه دور مى شود; و هنگامى كه بدى به او مى رسد،(از همه چيز) مأيوس مى گردد.
17|84|بگو: «هر كس طبق روش (و خلق و خوى) خود عمل مى كند; و پروردگارتان كسانى را كه راهشان هدايت بخش تر است، بهتر مى شناسد.»
17|85|واز تو درباره «روح» سؤال مى كنند، بگو: «روح از فرمان پروردگار من است; و از علم و دانش، جز اندكى به شما داده نشده است.»
17|86|و اگر بخواهيم، آنچه را بر تو وحى فرستاده ايم، از يادت مى بريم; سپس كسى را نمى يابى كه در برابر ما، از تو دفاع كند;
17|87|مگر رحمتى از سوى پروردگارت (شامل حالت گردد)، كه فضل پروردگارت بر تو بزرگ بوده است.
17|88|بگو: «اگر انس و جن دست به دست هم دهند كه همانند اين قرآن را بياورند، همانند آن را نخواهند آورد; هر چند (در اين كار) پشتيبان يكديگر باشند.»
17|89|ما در اين قرآن، به صورت هاى گوناگون براى مردم از هر چيز نمونه اى آورديم (و همه معارف در آن جمع است); امّا بيشتر مردم جز كفر و انكار را، ابا داشتند.
17|90|و گفتند: «ما هرگز به تو ايمان نمى آوريم تا اين كه چشمه جوشانى از اين سرزمين (خشك و سوزان) براى ما خارج سازى،
17|91|ياباغى از نخل و انگور از آن تو باشد; و در لابه لاى آن نهرها جارى سازى،
17|92|يا قطعات (سنگهاى) آسمان را آنچنان كه مى پندارى، بر سر ما فرود آرى; يا خداوند و فرشتگان را در برابر ما بياورى،
17|93|يا براى تو خانه اى (پر نقش و نگار) از طلا باشد; يا به آسمان بالا روى; و حتّى اگر به آسمان روى، ايمان نمى آوريم مگر آن كه نامه اى (از سوى خدا) بر ما فرود آورى كه آن را بخوانيم.» بگو:«منزّه است پروردگارم (از اين سخنان بى معنا)! مگر من جز انسانى فرستاده (از سوى خدا) هستم؟!»
17|94|تنها چيزى كه بعد از آمدن هدايت، مانع شد مردم ايمان بياورند، اين بود كه (از روى نادانى و بى خبرى) گفتند: «آيا خداوند بشرى را بعنوان رسول فرستاده است؟!»
17|95|بگو: «(آرى) اگر در روى زمين فرشتگانى (زندگى مى كردند، و)با آرامش گام بر مى داشتند، ما فرشته اى را از آسمان بعنوان رسول، بر آنها مى فرستاديم;» (چرا كه رهنماى هر گروهى بايد از جنس خودشان باشد). 
17|96|بگو:«همين بس كه خداوند، ميان من و شما گواه باشد; چرا كه او نسبت به بندگانش آگاه و بيناست.»
17|97|هر كس را خدا هدايت كند، هدايت يافته (واقعى) اوست; و كسانى را كه (به سبب اعمالشان) گمراه سازد، سرپرستانى (هدايت كننده) غير خدا براى آنها نخواهى يافت; وروز قيامت، آنها را بر صورتهايشان محشور مى كنيم، در حالى كه نابينا و گنگ و كرند; جايگاهشان دوزخ است; هرزمان آتش آن فرونشيند، شعله سوزانى بر آنان مى افزاييم! 
17|98|اين كيفر آنهاست، بخاطر اين كه نسبت به آيات ما كافر شدند و گفتند: «آيا هنگامى كه ما استخوانهاى پوسيده و خاكهاى پراكنده اى شديم، آيا بار ديگر آفرينش تازه اى خواهيم يافت؟!»
17|99|آيا نمى دانند خدايى كه آسمانها و زمين را آفريده، قادر است مثل آنان را بيافريند (و به زندگى جديد بازشان گرداند)؟! و براى آنان سرآمدى قطعى ـ كه شكى در آن نيست ـ قرار داده ; امّا ستمكاران، جز كفر و انكار را ابا داشتند. 
17|100|بگو: «اگر شما مالك خزاين رحمت پروردگار من بوديد. در آن صورت، (بخاطر تنگ نظرى) امساك مى كرديد، مبادا انفاق، مايه تنگدستى شما شود» و انسان تنگ نظر است.
17|101|ما به موسى نُه معجزه روشن داديم; پس از بنى اسرائيل سؤال كن آن زمان كه (موسى) به سراغ آنها آمد (چگونه بودند)؟ فرعون به او گفت: «اى موسى! گمان مى كنم تو افسون شده اى.»
17|102|(موسى) گفت: «تو مى دانى اين معجزات را جز پروردگار آسمانهاو زمين نفرستاده;درحالى كه مايه روشنى دلهاست و من گمان مى كنم اى فرعون، تو (بزودى) هلاك خواهى شد!»
17|103|پس (فرعون) تصميم گرفت آنان را از آن سرزمين براند; ولى ما، او و تمام كسانى را كه با او بودند، غرق كرديم.
17|104|و بعد از آن به بنى اسرائيل گفتيم: «در اين سرزمين ساكن شويد; امّا هنگامى كه وعده آخرت فرا رسد، همه شما را دسته جمعى (به آن دادگاه عدل) مى آوريم.»
17|105|و ما آن [= قرآن] را بحق نازل كرديم; و بحق نازل شد; و تو را، جز بشارت دهنده و بيم دهنده، نفرستاديم.
17|106|و قرآنى (بر تو نازل كرديم) كه (آيات) آن را از هم جدا كرديم، تا آن را به تدريج و با آرامش بر مردم بخوانى; و به يقين آن را ما نازل كرديم.
17|107|بگو: «خواه به آن ايمان بياوريد، يا نياوريد، كسانى كه پيش از آن به آنها دانش داده شده، هنگامى كه قرآن بر آنان خوانده مى شود،سجده كنان به خاك مى افتند،»
17|108|و مى گويند: «منزّه است پروردگار ما، كه وعده اش به يقين انجام شدنى است.»
17|109|آنها (بى اختيار) به خاك مى افتند و گريه مى كنند; و (اين آيات، همواره) بر خشوعشان مى افزايد.
17|110|بگو: ««اللّه» را بخوانيد يا «رحمان» را، هر كدام را بخوانيد، (ذات پاكش يكى است; و) بهترين نامها براى اوست.» و نمازت را زياد بلند، يا زياد آهسته نخوان; و در ميان آن دو، راهى (معتدل) انتخاب كن.
17|111|و بگو: «حمد و ستايش مخصوص خداوندى است كه نه فرزندى اختيار كرده، و نه شريكى در حكومت دارد، و نه بخاطر ضعف و ذلّت، (حامى و) سرپرستى براى اوست.» و او را بسيار بزرگ بشمار.
18|1|حمد مخصوص خدايى است كه اين كتاب را بر بنده (برگزيده)اش نازل كرد، و هيچ گونه كژى در آن قرار نداد;
18|2|در حالى كه پايدار و بر پا دارنده (ديگر كتب آسمانى) است; تا از جانب او (بدكاران را) از عذاب شديدى بترساند; و مؤمنانى را كه كارهاى شايسته انجام مى دهند، بشارت دهد كه پاداش نيكويى براى آنهاست;
18|3|(همان بهشت برين) كه جاودانه در آن خواهند ماند.
18|4|و (نيز) آنها را كه گفتند: «خداوند، فرزندى اختيار كرده است»، انذار كند.
18|5|نه آنها (هرگز) به اين سخن يقين دارند، و نه پدرانشان. سخن بزرگى از دهانشان خارج مى شود! آنها فقط دروغ مى گويند!
18|6|گويى مى خواهى، خود را به خاطر اعمال آنها از غم و اندوه هلاك كنى اگر به اين گفتار ايمان نياورند!
18|7|ما آنچه را روى زمين است زينت آن قرارداديم، تا آنها را بيازماييم كه كدام يك داراى بهترين عمل هستند.
18|8|(ولى اين زيورها پايدار نيست،) وما (سرانجام) آنچه را بر روى زمين است خاك بى حاصلى قرار مى دهيم.
18|9|آيا گمان كردى اصحاب كهف و رقيم از آيات شگفت انگيز ما بودند؟!
18|10|زمانى را (به خاطر بياور) كه آن جوانان به غار پناه بردند، و گفتند: «پروردگارا! از سوى خودت رحمتى به ما عطا كن، و از كار (فرو بسته) ما راه نجاتى بر ايمان فراهم ساز.»
18|11|ما (پرده خواب را) ساليانى دراز در آن غار بر گوششان زديم، و سالها در خواب فرو رفتند. 
18|12|سپس آنان را برانگيختيم تا آشكار گردد كه كدام يك از آن دو گروه، مدّت خواب خود را بهتر احصا كرده اند.
18|13|ما داستان آنان را به درستى براى تو بازگو مى كنيم; آنها جوانانى بودند كه به پروردگارشان ايمان آوردند، و ما بر هدايتشان افزوديم.
18|14|و به دلهايشان نيرو بخشيديم در آن هنگام كه قيام كردند و گفتند: «پروردگار ما، پروردگار آسمانها و زمين است; هرگز غير او معبودى را نمى خوانيم; كه اگر چنين كنيم، سخنى بگزاف گفته ايم.
18|15|اين قوم ما هستند كه معبودهايى جز او انتخاب كرده اند; چرادليل آشكارى (بر اين كار) نمى آورند؟! پس چه كسى ستمكارتر است از آن كس كه بر خدا دروغ ببندد؟!»
18|16|و (به آنها گفتيم:) هنگامى كه از آنان و آنچه جز خدا مى پرستند كناره گيرى كرديد، به غار پناه بريد; كه پروردگارتان رحمتش را بر شما مى گستراند; و در كارتان، آرامشى براى شما فراهم مى سازد.
18|17|و (اگر در آن جا بودى) خورشيد را مى ديدى كه به هنگام طلوع، به سمت راست غارشان متمايل مى گردد; و به هنگام غروب، به سمت چپ; و آنها در فراخنايى از آن (غار) قرار داشتند; اين از نشانه هاى خداست. هركس را خدا هدايت كند، هدايت يافته (واقعى) اوست; و هركس را گمراه نمايد، هرگز سرپرست و راهنمايى براى اونخواهى يافت.
18|18|و (اگر به آنها نگاه مى كردى) آنها را بيدار مى پنداشتى; در حالى كه در خواب فرو رفته بودند. و ما آنها را به سمت راست و چپ مى گردانديم (تا بدنشان سالم بماند). و سگ آنها (مانند نگهبان) دستهاى خود را بر دهانه غار گشوده بود. اگر از حال آنان آگاه مى شدى، از آنان مى گريختى; و تمام وجودت را وحشت فرا مى گرفت! 
18|19|اين گونه آنها را (از خواب) برانگيختيم تا از يكديگر سؤال كنند; يكى از آنها گفت: «چه مدّت در خواب بوده ايد؟» گفتند: «يك روز، يا بخشى از يك روز.» (و چون نتوانستند مدّت خوابشان را دقيقاً بدانند) گفتند: «پروردگارتان از مدّت خوابتان آگاهتر است. اكنون يك نفر از خودتان را با اين سكّه اى كه داريد به شهر بفرستيد، پس بنگرد كدام يك از آنها غذاى پاكيزه ترى دارند،و مقدارى از آن را براى روزى شما بياورد. امّا بايد مراقب باشيد، و هيچ كس را از وضع شما باخبر نسازد;
18|20|زيرا اگر آنان به شما دسترسى پيدا كنند، سنگسارتان مى كنند; يا شما را به آيين خويش باز مى گردانند; و در آن صورت، هيچگاه روى رستگارى را نخواهيد ديد.»
18|21|و اينچنين مردم را از حال آنها آگاه كرديم، تا بدانند كه وعده خداوند (در مورد رستاخيز) حق است; و در قيام قيامت شكى نيست; (و به ياد آور) هنگامى را كه (مردم) ميان خود درباره كار آنها نزاع داشتند، گروهى مى گفتند: «بنايى بر آنان بسازيد (تا از نظرها پنهان شوند كه) پروردگارشان از وضع آنها آگاهتر است.» ولى كسانى كه از راز آنها آگاهى يافتند (و آن را دليلى بر رستاخيز ديدند) گفتند: «ما عبادتگاهى در كنار (مدفن) آنها مى سازيم (تا خاطره آنان فراموش نشود).» 
18|22|به زودى گروهى خواهند گفت: «آنها سه نفر بودند، كه چهارمين آنها سگشان بود.» ـ و گروهى مى گويند: «پنج نفر بودند، كه ششمين آنها سگشان بود.» ـ در حالى كه اينها سخنانى بى دليل است ـ و گروهى مى گويند: «آنها هفت نفر بودند، و هشتمين آنها سگشان بود.» بگو: «پروردگار من از تعدادشان آگاهتر است.» جز گروه كمى، تعداد آنها را نمى دانند. پس درباره آنان جز با دليل سخن مگو;و از هيچ كس درباره آنها سؤال مكن.
18|23|و هرگز در مورد كارى نگو: «من فردا آن را انجام مى دهم»،
18|24|مگر اين كه خدا بخواهد. و هرگاه فراموش كردى، پروردگارت را به خاطر بياور; و بگو: «اميدوارم كه پروردگارم مرا به راهى روشن تر از اين هدايت كند.»
18|25|آنها در غارشان سيصد سال درنگ كردند، و نُه سال (نيز) بر آن افزودند.
18|26|بگو: «خداوند از مدّت درنگ آنها آگاهتر است; غيب آسمانها و زمين تنها از آن اوست. خداوند چه بينا و شنواست! آنها هيچ ولىّ و سرپرستى جز او ندارند. و او هيچ كس را در حكومت خود شركت نمى دهد.» 
18|27|آنچه را از كتاب پروردگارت به تو وحى شده تلاوت كن; هيچ چيز سخنان او را دگرگون نمى سازد; و هرگز پناهگاهى جز او نمى يابى.
18|28|با كسانى باش كه پروردگار خود را صبح و شام مى خوانند، و تنها رضاى او را مى طلبند; و هرگز بخاطر زيورهاى دنيا، چشمان خود را از آنها برمگير. و از كسانى كه قلبشان را از يادمان غافل ساختيم و از هواى نفس پيروى كردند، و كارشان افراطى است، اطاعت مكن.
18|29|بگو: «حق از سوى پروردگارتان براى شما آمده است! هركس مى خواهد ايمان بياورد (و اين حقيقت را پذيرا شود)، و هر كس مى خواهد كافر گردد.» ما براى ستمكاران آتشى آماده كرده ايم كه سرا پرده اش آنان را از هر سو احاطه كرده است. و اگر تقاضاى آب كنند، آبى براى آنان مى آورند كه همچون فلز گداخته صورتها را بريان مى كند. چه نوشيدنى بدى، و چه اجتماع ناپسندى!
18|30|به طور مسلّم كسانى كه ايمان آوردندو كارهاى شايسته انجام دادند، (به آنها پاداش نيك مى دهيم) به يقين ما پاداش نيكوكاران را ضايع نخواهيم كرد.
18|31|آنها كسانى هستند كه براى آنان باغهاى جاويدان بهشتى است; كه نهرها از پاى درختان و قصرهايش جارى است; در آن جا با دستبندهايى از طلا آراسته مى شوند; و لباسهايى (فاخر) به رنگ سبز، از حرير نازك و ضخيم، در بر مى كنند; در حالى كه در آنجا بر تختها تكيه كرده اند. چه پاداش خوبى، و چه جمع نيكويى!
18|32|(اى پيامبر!) براى آنان مثلى بزن: دو مردى، كه براى يكى از آنها دو باغ از انواع انگورها قرار داديم; و گرداگرد آن دو (باغ) را با درختان نخل پوشانديم; و در ميان آن دو، كشتزارى (پر بركت) قرار داديم.
18|33|هر دو باغ، به ثمر نشسته بود، و چيزى از آن فروگذار نكرده بود; و ميان آن دو، نهر بزرگى جارى ساخته بوديم.
18|34|و براى او، درآمد فراوانى داشت; پس به دوستش ـ در حالى كه با او گفتگو مى كرد ـ گفت: «من از نظر ثروت از تو برتر، و از نظر نفرات نيرومندترم.»
18|35|و در حالى كه نسبت به خود ستمكار بود، در باغ خويش گام نهاد، و گفت: «باور نمى كنم هرگز اين باغ نابود شود.
18|36|و باور نمى كنم قيامت برپا گردد; و اگر به سوى پروردگارم بازگردانده شوم (و قيامتى در كار باشد)، جايگاهى بهتر از اين جا خواهم يافت.» 
18|37|دوست (باايمان) وىـ در حالى كه با او گفتگو مى كرد ـ گفت: «آيا به كسى كه تو را از خاك، سپس از نطفه آفريد، و پس از آن تو را مرد كاملى قرار داد، كافر شدى؟! 
18|38|ولى من كسى هستم كه خداى يگانه، پروردگار من است; و هيچ كس را همتاى پروردگارم قرار نمى دهم.
18|39|چرا هنگامى كه وارد باغت شدى، نگفتى اين نعمتى است كه خدا خواسته است؟! قوت (و نيرويى) جز از ناحيه خدا نيست. و اگر مى بينى من از نظر مال و فرزند از تو كمترم!
18|40|اميد است پروردگارم بهتر از باغ تو، به من بدهد; و مجازات حساب شده اى از آسمان بر باغ تو فرو فرستد، بگونه اى كه آن را به زمين بى گياهى مبدل كند.
18|41|و يا آب آن (در زمين) فرو رود، آن گونه كه هرگز نتوانى به آن دست يابى.»
18|42|(سرانجام عذاب الهى فرا رسيد،) و ميوه هاى آن نابود شد; و او بخاطر هزينه هايى كه در آن صرف كرده بود، پيوسته دستهايش را به هم مى ماليد در حالى كه تمام باغ بر داربستهايش فرو ريخته بود. و مى گفت: «اى كاش هيچ كس را همتاى پروردگارم قرار نداده بودم!»
18|43|و گروهى نداشت كه او را در برابر (عذاب) خداوند يارى دهند; و كارى هم از دستش ساخته نبود.
18|44|در آن جا ثابت شد كه ولايت (و قدرت) از آن خداوند بر حق است. اوست كه برترين ثواب، و بهترين فرجام را (براى مطيعان) دارد.
18|45|(اى پيامبر!) زندگى دنيا را براى آنان به آبى تشبيه كن كه از آسمان فرو مى فرستيم; و بوسيله آن، گياهان زمين (سرسبز مى شود و) درهم فرو مى رود. امّا (بعد از مدتى) مى خشكد; به گونه اى كه بادها آن را به هر سو پراكنده مى كند; و خداوند بر همه چيز تواناست.
18|46|اموال و فرزندان، زينت زندگى دنياست; و باقيات صالحات [= آثار ماندگار شايسته] ثوابش نزد پروردگارت بهتر و اميدبخش تر است.
18|47|و روزى را (به خاطر بياور) كه كوههارا به حركت درآوريم; و زمين را آشكار را (و هموار) مى بينى; و همه مردم را محشور مى كنيم، و احدى از ايشان را فروگذار نخواهيم كرد.
18|48|آنها در يك صف به (پيشگاه) پروردگارت عرضه مى شوند; (و به آنان گفته مى شود:) همگى نزد ما آمديد، آن گونه كه نخستين بار شما را آفريديم; امّا شما گمان كرديد كه ما هرگز موعدى برايتان قرار نخواهيم داد.
18|49|و نامه اعمال (آنها) در آن جا گذارده مى شود، پس گنهكاران را مى بينى در حالى كه از آنچه در آن است، ترسان و هراسانند; و مى گويند: «اى واى بر ما! اين چه نامه اى است كه هيچ عمل كوچك و بزرگى را فرو گذار نمى كند مگر اين كه آن را احصا كرده است؟!» و (اين در حالى است كه همه) اعمال خود را حاضر مى بينند; و پروردگارت به هيچ كس ستم نمى كند.
18|50|و (به ياد آوريد) زمانى راكه به فرشتگان گفتيم: «براى آدم سجده كنيد!» همگى سجده كردندجز ابليس ـ كه از جنّ بود ـ و از فرمان پروردگارش بيرون شد. آيا (با اين حال،) او و فرزندانش را به جاى من به سرپرستى انتخاب مى كنيد،در حالى كه آنها دشمن شما هستند؟! چه جايگزين بدى است براى ستمكاران!
18|51|هرگز آنها [= ابليس و فرزندانش] را به هنگام آفرينش آسمانهاو زمين، و نه به هنگام آفرينش خودشان، حاضر نساختم; و هيچ گاه گمراه كنندگان را دستيار خود قرار نمى دادم.
18|52|(به خاطر بياوريد) روزى را كه (خداوند) مى گويد: «همتايانى را كه براى من مى پنداشتيد، بخوانيد (تا به كمك شما بشتابند!)» ولى هرچه آنها را مى خوانند، جوابشان نمى دهند; و در ميان اين دو گروه، كانون هلاكتى قرار داده ايم.
18|53|و گنهكاران، آتش (دوزخ) را مى بينند; و يقين مى كنند كه در آن گرفتار مى شوند; و هيچ گونه راه گريزى از آن نخواهند يافت.
18|54|و به يقين در اين قرآن، از هرگونه مَثَلى براى مردم بيان كرده ايم; ولى انسان بيش از هر چيز، به مجادله مى پردازد.
18|55|و چيزى مردم را باز نداشت از اين كه ـ وقتى هدايت به سراغشان آمد ـ ايمان بياورند و از پروردگارشان طلب آمرزش كنند، جزاين كه (خيره سرى كردند; گويى مى خواستند) به سرنوشت پيشينيان دچار شوند، يا عذاب (الهى) در برابرشان قرار گيرد.
18|56|ما پيامبران را، جز بشارت دهنده و انذار كننده، نمى فرستيم; امّا كافران همواره با سخنان باطل مجادله مى كنند، تا (به گمان خود،) حق را بوسيله آن از ميان بردارند. و آياتم و هشدارها را به استهزا گرفتند.
18|57|چه كسى ستمكارتر است از آن كس كه آيات پروردگارش به او تذكر داده شد، و از آن روى گرداند، و آنچه را با دستهاى خود پيش فرستاد فراموش كرد؟! ما بر دلهاى آنها (به سبب اعمالشان) پرده هايى افكنده ايم تا نفهمند; و در گوشهايشان سنگينى قرار داده ايم; (تا صداى حق را نشنوند)! و از اين رو اگر آنها را به سوى هدايت بخوانى، هرگز هدايت نمى شوند.
18|58|و پروردگارت، آمرزنده و داراى رحمت است; اگر مى خواست آنان را بخاطر اعمالشان مجازات كند، عذاب را هرچه زودتر براى آنها مى فرستاد; ولى براى آنان موعدى است كه هرگز از آن راه فرارى نخواهند داشت.
18|59|اين شهرها و آباديهايى است كه ما آنها را هنگامى كه ستم كردند هلاك نموديم; و براى هلاكتشان موعدى قرار داديم. (آنها را با چشم مى بينند، ولى عبرت نمى گيرند.) 
18|60|(به خاطر بياور) هنگامى را كه موسى به يار همسفرش گفت: «دست (از جستجو) برنمى دارم تا به محل تلاقى دو دريا برسم; هر چند مدّت طولانى به راه خودادامه دهم.» 
18|61|(ولى) هنگامى كه به محل تلاقى دو دريا رسيدند، ماهى خود را (كه براى تغذيه همراه داشتند) فراموش كردند; و ماهى راه خود را در دريا پيش گرفت. 
18|62|هنگامى كه از آن جا گذشتند، (موسى) به يار همسفرش گفت: «غذايمان را بياور، كه سخت از اين سفر خسته شده ايم!»
18|63|گفت:«به خاطر دارى هنگامى كه ما (براى استراحت) به كنار آن صخره پناه برديم، من (در آن جا) فراموش كردم جريان ماهى را بازگو كنم و فقط شيطان بود كه آن را از خاطر من برد و ماهى به طرز شگفت آورى راه خود را در دريا پيش گرفت!»
18|64|(موسى) گفت: «آن همان بود كه ما مى خواستيم!» سپس از همان راه بازگشتند، در حالى كه پى جويى مى كردند.
18|65|و (در آن جا) بنده اى از بندگان ما را يافتند كه رحمت (و موهبت عظيمى) از سوى خود به او داده، و علم فراوانى از نزد خود به او آموخته بوديم. 
18|66|موسى به او گفت: «آيا (اجازه مى دهى) از تو پيروى كنم تا از آنچه به تو تعليم داده شده و مايه رشد و صلاح است، به من بياموزى؟»
18|67|گفت: «تو هرگزنمى توانى با من شكيبايى كنى!
18|68|و چگونه مى توانى در برابر چيزى كه از رموزش آگاه نيستى شكيبا باشى؟!»
18|69|(موسى) گفت: «به خواست خدا مراشكيبا خواهى يافت; و در هيچ كارى مخالفت فرمان تو را نخواهم كرد.»
18|70|(خضر) گفت: «پس اگر مى خواهى به دنبال من بيايى، از من چيزى مپرس تا خودم (به موقع، راز) آن را براى تو بازگو كنم.»
18|71|آن دو به راه افتادند; تا آن كه سوار كشتى شدند، (خضر) كشتى را سوراخ كرد. (موسى) گفت: «آيا آن را سوراخ كردى كه اهل كشتى را غرق كنى؟! راستى چه كار ناپسندى انجام دادى!»
18|72|گفت: «آيا نگفتم تو هرگز نمى توانى با من شكيبايى كنى؟!»
18|73|(موسى) گفت: «مرا بخاطر فراموشكاريم مؤاخذه مكن و به سبب اين كارم بر من سخت مگير.»
18|74|باز به راه خود ادامه دادند، تااين كه جوانى راديدند; و او آن جوان راكشت. (موسى) گفت: «آيا انسان پاكى را، بى آن كه كسى را به قتل رسانده باشد، كُشتى؟! براستى كار زشتى انجام دادى!»
18|75|(خضر) گفت: «آيا به تو نگفتم كه تو هرگز نمى توانى با من صبر كنى؟!»
18|76|(موسى) گفت: «بعد از اين اگر درباره چيزى از تو سؤال كردم،ديگر با من مصاحبت نكن; (زيرا) از ناحيه من معذور خواهى بود.»
18|77|باز به راه خود ادامه دادند تا به اهل شهرى رسيدند; از آنان خواستند كه به ايشان غذا دهند; ولى آنان از پذيرايى آن دو خوددارى نمودند; (با اين حال) در آن جا ديوارى يافتند كه مى خواست فرو ريزد; و (خضر) آن را برپاداشت. (موسى) گفت: «(لااقل) اگر مى خواستى در مقابل اين كار مزدى مى گرفتى.»
18|78|او گفت: «اينك جدايى من و تو فرارسيده; امّا بزودى راز آنچه را كه نتوانستى در برابر آن صبر كنى، به توخبرمى دهم.
18|79|امّا آن كشتى براى گروهى از مستمندان بود كه با آن در دريا كار مى كردند; و من خواستم آن را معيوب كنم; (چراكه) پشت سرشان پادشاهى (ستمگر) بود كه هر كشتى (سالمى) را بزور مى گرفت.
18|80|و امّا آن جوان، پدر و مادرش باايمان بودند; و بيم داشتيم كه آنان را به طغيان و كفر وادارد.
18|81|از اين رو، خواستيم كه پروردگارشان به جاى او، فرزندى پاكتر و با محبّت تر به آن دو بدهد.
18|82|و امّا آن ديوار، از آنِ دو نوجوان يتيم در آن شهر بود; و زير آن، گنجى متعلّق به آن دو وجود داشت; و پدرشان مرد صالحى بود; و پروردگار تو مى خواست آنها به حدّ بلوغ برسند و گنجشان را بيرون آوردند; اين رحمتى از پروردگارت بود; و من آن (كارها) را خودسرانه انجام ندادم; اين بود راز آنچه نتوانستى در برابر آن شكيبايى كنى.» 
18|83|و از تو درباره «ذوالقرنين» مى پرسند; بگو: «بزودى بخشى از سرگذشت او را براى شما بازگو خواهم كرد.»
18|84|ما به او در روى زمين، قدرت و حكومت داديم; و اسباب هر چيز را در اختيارش گذاشتيم.
18|85|او از اين اسباب، پيروى (و استفاده) كرد،
18|86|تا هنگامى كه به غروبگاه آفتاب رسيد; (در آن جا) چنان به نظرش آمد كه خورشيد در چشمه تيره و گل آلودى غروب مى كند; و در آن جا قومى را يافت; گفتيم: «اى ذوالقرنين! يا (آنان را) مجازات مى كنى، و يا روش نيكويى در مورد آنها انتخاب مى نمايى.»
18|87|گفت: «امّا كسى را كه ستم كرده است، مجازات خواهيم كرد; سپس به سوى پروردگارش باز گردانده مى شود، و خدا او را مجازات شديدى خواهد كرد!
18|88|و امّا كسى كه ايمان آورد و عمل صالحى انجام دهد، پاداشى نيكوتر خواهد داشت; و ما دستور آسانى به او خواهيم داد.»
18|89|سپس (بار ديگر) از اسبابى (كه در اختيار داشت) بهره گرفت،
18|90|تا زمانى كه به خاستگاه خورشيد رسيد; (در آن جا) ديد خورشيد بر جمعيّتى طلوع مى كند كه در برابر (تابش) آفتاب، پوششى براى آنها قرار نداده بوديم. (و سايبانى نداشتند). 
18|91|(آرى) اينچنين بود (كار ذوالقرنين)! و ما بخوبى بر آنچه نزد او بود احاطه داشتيم.
18|92|(باز) از اسباب مهمّى (كه در اختيار داشت) استفاده كرد;
18|93|(و همچنان به راه خود ادامه داد) تا هنگامى كه به ميان دو كوه رسيد; و در كنار آن دو (كوه) قومى را يافت كه هيچ سخنى را نمى فهميدند (و زبانشان مخصوص خودشان بود).
18|94|(آن گروه با اشاره به او) گفتند: «اى ذوالقرنين! (قوم) يأجوج و مأجوج در اين سرزمين فساد مى كنند; آيا ممكن است ما هزينه اى براى تو قرار دهيم، كه ميان ما و آنها سدّى ايجاد كنى؟!»
18|95|ذوالقرنين گفت: «آنچه پروردگارم در اختيار من گذارده، بهتراست; (از آنچه شما پيشنهاد مى كنيد; كافى است) مرا با نيرويى يارى دهيد، تا ميان شما و آنها سدّ محكمى قراردهم.
18|96|قطعات بزرگ آهن برايم بياوريد (و روى هم بچينيد).» تا وقتى كه كاملا ميان دو كوه را پوشانيد، گفت: «(در اطراف آن آتش بيفروزيد، و در آن) بدميد.» (آنها دميدند) تا آتش، قطعات آهن را سرخ كرد، گفت: (اكنون) «مس مذاب برايم بياوريد تا بر روىِ آن بريزم (و شكافهاى آن را پر كنم).»
18|97|(سرانجام چنان سدّى ساخت) كه آنها [= طايفه يأجوج و مأجوج] قادر نبودند از آن بالا روند; و نمى توانستند سوراخى در آن ايجاد كنند.
18|98|(آنگاه) گفت: «اين رحمتى از جانب پروردگار من است; و هنگامى كه وعده پروردگارم فرا رسد، آن را درهم مى كوبد; و وعده پروردگارم حق است.»
18|99|و در آن روز (كه جهان پايان مى گيرد)، ما آنان را چنان رها مى كنيم كه در هم موج مى زنند; و در صور [= شيپور] دميده مى شود; و ما آنها را كاملاً جمع مى كنيم. 
18|100|و در آن روز، جهنم رابر كافران آشكارا عرضه مى داريم.
18|101|همان كسانى كه پرده اى چشمانشان را از ياد من پوشانده بود، و قدرت شنوايى نداشتند.
18|102|آيا كافران پنداشتند مى توانند بندگانم را به جاى من اولياى خود انتخاب كنند؟! ما جهنّم را براى پذيرايى كافران آماده كرده ايم.
18|103|بگو: «آيا به شما خبر دهيم كه زيانكارترين (مردم) در كارها، چه كسانى هستند؟
18|104|همان كسانى كه سعى و تلاششان در زندگى دنيا گم (و نابود) شده; در حالى كه، مى پندارند كار نيك انجام مى دهند.»
18|105|آنها كسانى هستند كه به آيات پروردگارشان و لقاى او كافر شدند; به همين جهت، اعمالشان حبط و نابود شد; از اين رو روز قيامت، ميزانى براى (سنجش اعمال) آنها برپا نخواهيم كرد.
18|106|(آرى،) اين گونه است! كيفرشان دوزخ است، بخاطر آن كه كافر شدند، و آيات من و پيامبرانم را به استهزا گرفتند. 
18|107|امّا كسانى كه ايمان آوردند و كارهاى شايسته انجام دادند، باغهاى بهشت برين محلّ پذيرايى آنان خواهد بود.
18|108|آنها جاودانه در آن خواهند ماند; و هرگز خواهان نقل مكان از آن جا نيستند.
18|109|بگو: «اگر دريا براى (نوشتن) كلمات پروردگارم مركّب شود، دريا پايان مى گيرد. پيش از آن كه كلمات پروردگارم پايان يابد; هر چند همانند آن (دريا) را كمك آن قرار دهيم.»
18|110|بگو: «من فقط بشرى هستم مثل شما; (ولى) به من وحى مى شود كه معبودتان، تنها معبودِ يگانه است; پس هر كه به لقاى پروردگارش اميد دارد، بايد كارى شايسته انجام دهد، و هيچ كس را در عبادت پروردگارش شريك نكند.»
19|1|كهيعص.
19|2|(اين) يادى است از رحمت پروردگار تو نسبت به بنده اش زكريا،
19|3|در آن هنگام كه پروردگارش را در خلوتگاه (عبادت) خواند.
19|4|گفت: «پروردگارا! استخوانم سست شده; و شعله پيرى سرم را فراگرفته; و من هرگز در دعاى تو اى پروردگار من، از اجابت محروم نبوده ام.
19|5|و من از بستگانم بعد از خودم بيمناكم (كه حق پاسدارى از آيين تو را نگاه ندارند); و در حالى كه همسرم نازا و عقيم است; تو ازنزد خود جانشينى به من ببخش،
19|6|كه وارث من و وارث دودمان يعقوب باشد; و او را اى پروردگار من مورد رضايت خود قرار ده.»
19|7|اى زكريا! ما تو را به پسرى بشارت مى دهيم كه نامش «يحيى» است; و پيش از اين، همنامى براى او قرار نداده ايم. 
19|8|گفت: «پروردگارا! چگونه براى من پسرى خواهد بود؟! در حالى كه همسرم نازاست، و من نيز به سبب پيرى ناتوان شده ام!»
19|9|فرمود: «اين گونه است; پروردگارت گفته اين كار بر من آسان است; و قبلاً تو را آفريدم در حالى كه چيزى نبودى!» 
19|10|عرض كرد: «پروردگارا! نشانه اى براى من قرار ده!» فرمود: «نشانه تو اين است كه سه شبانه روز قدرت تكلّم با مردم را نخواهى داشت; در حالى كه سالم هستى.» 
19|11|او از محراب عبادت به سوى مردم بيرون آمد; و با اشاره به آنها گفت: «(به شكرانه اين موهبت،) صبح و شام (خدا را) تسبيح گوييد.»
19|12|اى يحيى! كتاب الهى را باقوّت بگير. و ما در كودكى فرمان (نبوت) به او داديم!
19|13|و محبت و پاكى (روح) از ناحيه خود به او بخشيديم، و او پرهيزگار بود!
19|14|و نسبت به پدر و مادرش نيكوكار بود; و جبّار (و متكبّر) و عصيانگر نبود.
19|15|سلام بر او، روزى كه تولّد يافت،و روزى كه مى ميرد، و روزى كه زنده برانگيخته مى شود!
19|16|و مريم را در اين كتاب ياد كن، آن هنگام كه از خانواده اش در ناحيه شرقى (بيت المقدس) كناره گرفت;
19|17|و ميان خود و آنان حجابى افكند. (تا خلوتگاهش از هر نظر براى عبادت آماده باشد). در اين هنگام، ما روح (و فرشته مقرب) خود را به سوى او فرستاديم; و او در شكل انسانى بى عيب و نقص، بر مريم ظاهر شد.
19|18|(مريم سخت ترسيد و) گفت: «اگر خدا ترس هستى، من از تو، به خداى رحمان پناه مى برم».
19|19|گفت: «من تنها فرستاده پروردگار توام; (آمده ام) تا پسر پاكيزه اى به تو ببخشم.»
19|20|گفت: «چگونه ممكن است پسرى براى من باشد؟! در حالى كه تاكنون انسانى با من تماس نداشته، و زن آلوده اى نبوده ام!»
19|21|گفت: «اين گونه پروردگارت فرموده: اين كار بر من آسان است. (ما او را مى آفرينيم) تا او را براى مردم نشانه اى قرار دهيم;و رحمتى باشد از سوى ما; و اين امرى است پايان يافته (و گفتگو ندارد).»
19|22|سرانجام (مريم) به او [= عيسى] باردار شد; و او را به نقطه دور دستى برد.
19|23|درد زايمان او را به كنار تنه درخت خرمايى كشاند; (آن قدر ناراحت شد كه) گفت: «اى كاش پيش از اين مرده بودم، و كاملاً فراموش شده بودم!»
19|24|ناگهان از طرف پايين پايش او را صدا زد كه: «غمگين مباش! پروردگارت زير پاى تو چشمه آبى (گوارا) قرار داده است. 
19|25|و اين تنه نخل را به طرف خود تكان ده، تا رطب تازه اى بر تو فرو ريزد. 
19|26|پس (از اين غذاى لذيذ و آب گوارا) بخور و بنوش; و چشمت (به فرزندت) روشن باد! و هرگاه كسى از انسانها را ديدى، (با اشاره) بگو: من براى خداوند رحمان روزه اى نذر كرده ام; بنابراين امروز با هيچ انسانى سخن نمى گويم. (و بدان كه اين نوزاد از تو دفاع خواهد كرد.)»
19|27|(مريم) در حالى كه او را در آغوش گرفته بود، وى را نزد قومش آورد; گفتند: «اى مريم! كار بسيار عجيب و بدى انجام دادى! 
19|28|اى خواهر هارون! نه پدرت مرد بدى بود، و نه مادرت زن بدكــاره اى!» 
19|29|(مريم) به او اشاره كرد; گفتند: «چگونه با كودكى كه در گاهواره است سخن بگوييم؟!»
19|30|(ناگهان عيسى زبان به سخن گشود و) گفت: «من بنده خدايم; او كتاب آسمانى به من داده; و مرا پيامبر قرار داده است.
19|31|و هر جا كه باشم مرا وجودى پربركت قرار داده; و تا زمانى كه زنده ام، مرا به نماز و زكات توصيه كرده است.
19|32|و مرا نسبت به مادرم نيكوكار قرار داده; و جبّار و عصيانگر قرار نداده است.
19|33|و سلام (خدا) بر من، روزى كه متولّد شدم، و روزى كه مى ميرم، و روزى كه زنده برانگيخته خواهم شد!»
19|34|اين است عيسى پسر مريم; گفتار حقّى كه در آن ترديد مى كنند.
19|35|هرگز براى خدا شايسته نبود كه فرزندى اختيار كند; منزّه است او! هرگاه امرى را اراده كند، تنها به آن مى گويد: «موجود باش!» بى درنگ موجود مى شود.
19|36|و (عيسى گفت:) خداوند، پروردگار من و پروردگار شماست; او را پرستش كنيد; اين است راه راست.
19|37|ولى (بعد از او) گروههايى از ميان آنها اختلاف كردند; پس واى به حال كسانى كه كافر شدند از حضور روز بزرگ (رستاخيز)!
19|38|روزى كه نزد ما مى آيند، چه گوشهاى شنوا و چه چشمهاى بينايى پيدا مى كنند! ولى اين ستمكاران امروز در گمراهى آشكارند.
19|39|آنان را از روز حسرت [=روز رستاخيز كه براى همه مايه تأسف است] بترسان، در آن هنگام كه همه چيز پايان مى يابد; ولى (امروز) آنها در غفلتند و ايمان نمى آورند.
19|40|ما، زمين و تمام كسانى را كه روى آن هستند، به ارث مى بريم; و همگى به سوى ما بازگردانده مى شوند.
19|41|در اين كتاب، ابراهيم را ياد كن، كه او پيامبرى بسيار راستگو بود.
19|42|هنگامى كه به پدرش گفت: «اى پدر! چرا چيزى را مى پرستى كه نه مى شنود، و نه مى بيند، و نه هيچ نيازى را از تو برطرف مى سازد؟!
19|43|اى پدر! دانشى براى من آمده كه براى تو نيامده است; بنابراين از من پيروى كن، تا تو را به راه راست هدايت كنم.
19|44|اى پدر! شيطان را پرستش مكن، كه شيطان نسبت به خداوند رحمان،نافرمان بود.
19|45|اى پدر! من ازاين مى ترسم كه ازسوى خداوند رحمان عذابى به تو رسد، در نتيجه از دوستان شيطان باشى!»
19|46|گفت: «اى ابراهيم! آيا تو از معبودهاى من روى گردانى؟! اگر (از اين كار) دست برندارى، تو را سنگسار مى كنم. و براى مدتى طولانى از من دور شو!» 
19|47|(ابراهيم) گفت: «سلام بر تو! من بزودى از پروردگارم براى تو آمرزش مى طلبم; چرا كه او همواره نسبت به من مهربان بوده است.
19|48|و از شما، و آنچه غير خدا مى خوانيد، كناره گيرى مى كنم; و پروردگارم را مى خوانم; و اميدوارم در خواندن پروردگارم محروم و بى پاسخ نمانم!»
19|49|هنگامى كه از آنان و آنچه غير خدا مى پرستيدند كناره گيرى كرد، ما اسحاق و يعقوب را به او بخشيديم; و هر يك را پيامبرى (بزرگ) قرار داديم.
19|50|و از رحمت خود به آنان عطا كرديم; و براى آنها نام نيك و مقام برجسته اى (در ميان همه امّتها) قرار داديم.
19|51|و در اين كتاب از موسى يادكن، كه او خالص شده و رسول و پيامبر (والامقامى) بود.
19|52|ما او را از جانب راست (كوه) طور فرا خوانديم; و (همچون) نجوا كننده او را (به خود) نزديك ساختيم.
19|53|و ما از رحمت خود، برادرش هارون را ـ كه پيامبر بود ـ به او بخشيديم.
19|54|و در اين كتاب از اسماعيل (نيز) ياد كن، كه او در وعده اش صادق، و رسول و پيامبرى (بزرگ) بود.
19|55|او همواره خانواده اش را به نماز و زكات فرمان مى داد; و پيوسته مورد رضايت پروردگارش بود.
19|56|و در اين كتاب، از ادريس (نيز) ياد كن، اوبسيار راستگو و پيامبر (بزرگى) بود.
19|57|و ما او را به مقام والايى رسانديم. 
19|58|آنها پيامبرانى بودند از فرزندان آدم، و از كسانى كه با نوح (بركشتى) سوار كرديم، و از دودمان ابراهيم و يعقوب، و از كسانى كه هدايت كرديم و برگزيديم، كسانى كه خداوند مشمول نعمتشان قرار داده بود، هنگامى كه آيات خداوند رحمان بر آنان خوانده مى شد به خاك مى افتادند، در حالى كه سجده مى كردند و گريان بودند.
19|59|امّا پس از آنان، فرزندان ناشايسته اى جاى آنها را گرفتند كه نماز را تباه كرده، و از شهوات پيروى نمودند; و بزودى (مجازات) گمراهى (خود) را خواهند ديد!
19|60|مگر آنان كه توبه كنند، و ايمان بياورند،و كارى شايسته انجام دهند; چنين كسانى داخل بهشت مى شوند، و كمترين ستمى به آنان نخواهد شد.
19|61|باغهاى جاويدان بهشتى كه خداوند رحمان بندگانش رابه آنوعده داده است، هرچند آن را نديده اند; به يقين وعده خدا تحقق يافتنى است.
19|62|در آن جا هرگز گفتار لغو و بيهوده اى نمى شنوند; و جز سلام در آن جا سخنى نيست; و هر صبح و شام، روزى آنان در بهشت آماده است.
19|63|اين همان بهشتى است كه به بندگان ما كه پرهيزگار باشند، به ارث مى دهيم.
19|64|(پس از تأخير وحى، جبرئيل به پيامبر عرض كرد:) ما جز به فرمان پروردگار تو، نازل نمى شويم; آنچه پيش روى ما، و پشت سر ما، و آنچه ميان آن است، همه از آن اوست; و پروردگارت هرگز فراموشكار نبوده (و نيست).
19|65|اوست پروردگار آسمانها و زمين، و آنچه ميان آن دو قرار دارد. او را پرستش كن، و در عبادتش شكيبا باش. آيا همنام و مانندى براى او مى دانى؟!
19|66|انسان مى گويد: «آيا هنگامى كه مُردم، پس از آن، زنده (از قبر) بيرون آورده مى شوم؟!»
19|67|آيا انسان به خاطر نمى آورد كه ما پيش از اين، او را آفريديم در حالى كه چيزى نبود؟!
19|68|به پرورگارت سوگند كه همه آنها را همراه با شياطين (در قيامت) جمع مى كنيم; سپس آنان را ـ در حالى كه به زانو درآمده اند ـ گرداگرد جهنم حاضر مى سازيم.
19|69|سپس از پيروان هر گروهى، كسانى را كه در برابر خداوند رحمان از همه سركش تر بوده اند، جدا مى كنيم.
19|70|سپس ما بخوبى از كسانى كه براى سوختن در آتش سزاوارترند، آگاهتريم.
19|71|و همه شما (بدون استثنا) وارد جهنم مى شويد; اين امر، نزد پروردگارت، حتمى و پايان يافته است.
19|72|سپس كسانى را كه تقوا پيشه كردند (از آن) رهايى مى بخشيم; و ستمكاران را- در حالى كه به زانو درآمده اند ـ در آن رها مى سازيم.
19|73|و هنگامى كه آيات روشنگر ما بر آنان خوانده مى شود، كافران به مؤمنان مى گويند: «كدام يك از (ما) دو گروه جايگاهش بهتر، و محفل انسش زيباتر است؟!»
19|74|چه بسيار اقوامى را پيش از آنان نابود كرديم كه هم مال و ثروتشان و هم ظاهرشان از آنها بهتر بود.
19|75|بگو: «آنها كه در گمراهى بوده اند، بايد خداوند به آنها مهلت دهد تا زمانى كه وعده الهى را با چشم خود ببينند: يا مجازات (اين دنيا)، يا (عذاب) قيامت را! (و به زودى) خواهند دانست چه كسى جايگاهش بدتر، و لشكرش ناتوانتر است!»
19|76|و كسانى كه پذيراى هدايت شوند، خداوند بر هدايتشان مى افزايد; و آثار ماندگار شايسته اى كه (از انسان) باقى مى ماند، ثوابش در پيشگاه پروردگارت بهتر، و عاقبتش نيكوتر است.
19|77|آيا ديدى كسى را كه به آيات ما كافر شد، و گفت: «ثروت و فرزند فراوانى به من داده خواهد شد»؟!
19|78|آيا او از غيب آگاه گشته، يا نزد خداوند رحمان عهد و پيمانى گرفته است؟!
19|79|هرگز چنين نيست! ما بزودى آنچه را مى گويد مى نويسيم و عذاب را براى او مستمر مى سازيم!
19|80|آنچه را او مى گويد (از اموال و فرزندان)، از او به ارث مى بريم، و تنها نزد ما خواهد آمد.
19|81|و آنان غير از خدا، معبودانى رابراى خود برگزيدند تا مايه عزّتشان باشد. (چه پندار خامى!)
19|82|هرگز چنين نيست! بزودى (معبودهايشان) منكر عبادت آنان خواهند شد; و بر ضدّ آنها گواهى مى دهند.
19|83|آيا نديدى كه ما شياطين را به سوى كافران فرستاديم تا آنان را شديداً تحريك كنند؟!
19|84|پس درباره آنان شتاب مكن; ما آنها (و اعمالشان)را به دقت شماره مى كنيم.
19|85|در آن روز كه پرهيزگاران را به صورت گروهى به سوى خداوند رحمان (و پاداش هاى او) محشور مى كنيم.
19|86|و مجرمان را تشنه كام (همچون شترانى كه به طرف آب گاه مى روند) به سوى جهنم مى رانيم. 
19|87|آنان هرگز مالك شفاعت نيستند; مگر كسى كه نزد خداوند رحمان، عهد و پيمانى گرفته است.
19|88|و گفتند: «خداوند رحمان فرزندى اختيار كرده است». 
19|89|راستى مطلب زشت و زننده اى گفتيد!
19|90|نزديك است به سبب اين سخن آسمانها از هم متلاشى گردد، و زمين شكافته شود، و كوهها به شدّت فرو ريزد; 
19|91|از اين رو كه براى خداوند رحمان فرزندى قائل شدند!
19|92|در حالى كه سزاوار نيست خداوند رحمان، فرزندى اختيار كند!
19|93|تمام كسانى كه در آسمانها و زمين هستند، تنها به سوى خداوند رحمان مى آيند در حالى كه بنده اويند. 
19|94|خداوند همه آنها را احصا كرده، و كاملاً شمارش كرده است.
19|95|و همگى روز رستاخيز، تك و تنها نزد او حاضر مى شوند.
19|96|به يقين كسانى كه ايمان آورده و كارهاى شايسته انجام داده اند، به زودى خداوند رحمان محبّتى براى آنان (در دلها) قرار مى دهد!
19|97|و ما فقط قرآن را بر زبان تو آسان ساختيم براى آنكه پرهيزگاران را بوسيله آن بشارت دهى، و گروه دشمنان سرسخت را با آن انذار كنى.
19|98|چه بسيار اقوام (بى ايمان و گنهكارى) را كه پيش از آنان هلاك كرديم; آيا (اثرى) از هيچيك از آنها احساس مى كنى؟! يا كمترين صدايى از آنان مى شنوى؟!
20|1|طه.
20|2|ما قرآن را بر تو نازل نكرديم كه خود را سخت به زحمت بيفكنى!.
20|3|آن را فقط براى يادآورى كسانى كه (از خدا) مى ترسند نازل ساختيم.
20|4|(اين قرآن) از سوى كسى نازل شده كه زمين و آسمانهاى بلند را آفريده است.
20|5|همان بخشنده اى كه بر عرش مسلّط است.
20|6|از آن اوست آنچه درآسمانها، و آنچه در زمين، و آنچه ميان آن دو، و آنچه در زير خاك (پنهان) است.
20|7|اگر آشكارا سخن بگويى (يا پنهان)، او اسرار پنهانى و پنهان تر از آن را نيز مى داند.
20|8|او خداوندى يگانه است كه معبودى جز او نيست; و نيكوترين نامها از آنِ اوست.
20|9|و آيا خبر موسى به تو رسيده است؟
20|10|هنگامى كه (از دور) آتشى مشاهده كرد، و به خانواده خود گفت: «(اندكى) درنگ كنيد كه من آتشى ديدم; شايد شعله اى از آن براى شما بياورم; يا بوسيله اين آتش راهى پيدا كنم.»
20|11|هنگامى كه نزد آتش آمد، ندا داده شد كه: اى موسى!
20|12|من پروردگار تو هستم; كفشهايت را بيرون آر، كه تو در سرزمين مقدّس «طوى» هستى.
20|13|و من تو را (براى مقام رسالت) برگزيدم; اكنون به آنچه (بر تو) وحى مى شود، گوش فرا ده.
20|14|منم خداوند يگانه; معبودى جز من نيست; مرا پرستش كن، و نماز رابراى ياد من بپادار.
20|15|به يقين قيامت خواهد آمد; مى خواهم آن را پنهان كنم، تا هركس در برابر سعى و كوشش خود، جزا داده شود.
20|16|پس مبادا كسى كه به آن ايمان ندارد و از هوسهاى خويش پيروى مى كند، تو را از آن باز دارد; كه هلاك خواهى شد!
20|17|و آن چيست در دست راست تو، اى موسى؟!
20|18|گفت: «اين عصاى من است; بر آن تكيه مى كنم، برگ درختان را با آن براى گوسفندانم فرو مى ريزم; و من در آن منافع ديگرى نيز دارم.»
20|19|گفت: «اى موسى! آن رابيفكن.»
20|20|پس موسى آن (عصا) را افكند و ناگهان اژدهايى شدكه به هر سو مى شتافت.
20|21|گفت: «آن را بگير و نترس، به زودى آن را به صورت اوّلش باز مى گردانيم.
20|22|و دستت را به گريبانت ببر، تا سفيد و بى عيب بيرون آيد; اين معجزه ديگرى (از سوى خداوند) است.
20|23|تا (به اين صورت) از نشانه هاى بزرگ خويش به تو نشان دهيم.
20|24|(اينك) به سوى فرعون برو، كه او طغيان كرده است.»
20|25|(موسى) گفت: «پروردگارا! سينه ام را گشاده كن;
20|26|و كارم را برايم آسان گردان;
20|27|و گره از زبانم بگشاى;
20|28|تا سخن مرا بفهمند.
20|29|و وزيرى از خاندانم براى من قرار ده،
20|30|برادرم هارون را.
20|31|با او پشتم را محكم كن;
20|32|و او را در كارم شريك ساز;
20|33|تا تو را بسيار تسبيح گوييم;
20|34|و تو را بسيار ياد كنيم;
20|35|چرا كه تو هميشه از حال ما آگاه بوده اى!»
20|36|فرمود: «اى موسى! خواسته ات به تو داده شد.
20|37|و ما بار ديگر تو را مشمول نعمت خود ساخته بوديم»،
20|38|آن زمان كه به مادرت آنچه لازم بود الهام كرديم;
20|39|كه: «او را در صندوقى بيفكن، و آن را به دريا بينداز، تا دريا آن را به ساحل افكند; تا كسى كه هم دشمن من و هم دشمن اوست، آن را برگيرد.» و من محبّتى از خودم بر تو افكندم، تا تحت مراقبت من پرورش يابى.
20|40|در آن هنگام كه خواهرت (در نزديكى كاخ فرعون) راه مى رفت و گفت: «آيا كسى را به شما نشان دهم كه اين نوزاد را كفالت كند (و دايه خوبى براى او باشد)؟!» پس تو را به مادرت بازگردانديم، تا چشمش (به تو) روشن شود; و غمگين نگردد. و تو كسى (از فرعونيان) را كُشتى; امّا ما تو را از اندوه (تعقيب فرعونيان) نجات داديم; و بارها تو را آزموديم. پس از آن، ساليانى در ميان مردم «مدين» توقف نمودى; سپس بنابر تقدير الهى (براى فرمان رسالت به اين جا) آمدى.
20|41|و من تو را براى خودم پرورش دادم.
20|42|(اكنون) تو و برادرت با نشانه هاى من برويد، و در ياد من كوتاهى نكنيد.
20|43|به سوى فرعون برويد; كه او طغيان كرده است.
20|44|و به نرمى با او سخن بگوييد; شايد متذكّر شود، يا (از مجازات الهى) بترسد.
20|45|(موسى و هارون) گفتند: «پروردگارا! از اين مى ترسيم كه به ما مهلت ندهد يا طغيان كند (و نپذيرد)!»
20|46|فرمود: «نترسيد! من با شما هستم; (همه چيز را) مى شنوم و مى بينم».
20|47|به سراغ او برويد و بگوييد: «ما فرستادگان پروردگار توئيم; بنى اسرائيل را با ما بفرست; و آنان را شكنجه و آزار مكن; ما با نشانه (و معجزه روشنى) از سوى پروردگارت به سوى تو آمده ايم; و درود بر آن كس كه از هدايت پيروى كند!
20|48|به ما وحى شده كه مجازات الهى بر كسى است كه (آيات او را) تكذيب كند و سرپيچى نمايد.»
20|49|(فرعون) گفت: «پروردگار شما كيست، اى موسى؟!» 
20|50|گفت: «پروردگار ما همان كسى است كه به هر موجودى، آنچه را لازمه آفرينش او بوده داده; سپس هدايت كرده است.»
20|51|گفت: «تكليف اقوام پيشين (كه به اينها ايمان نداشتند) چه خواهد شد؟!»
20|52|گفت: «آگاهى مربوط به آنها، نزد پروردگارم در كتابى ثبت است; پروردگارم هرگز گمراه نمى شود، و فراموش نمى كند.»
20|53|همان خداوندى كه زمين را براى شما محلّ آسايش قرار داد; و راههايى براى شما در آن ايجاد كرد; و از آسمان، آبى فرستاد كه با آن، انواع گوناگون گياهان را (از خاك تيره) برآورديم.
20|54|(از آن) بخوريد; و چهارپايانتان را در آن به چرا بريد. به يقين در اينها نشانه هاى روشنى براى خردمندان است.
20|55|ما شما را از آن [= زمين] آفريديم; و به آن باز مى گردانيم; و بار ديگر (در قيامت) شما را از آن بيرون مى آوريم.
20|56|ما همه نشانه هاى خود را به او نشان داديم; امّا او تكذيب كرد و سرباز زد.
20|57|گفت: «اى موسى! آيا آمده اى كه با سحر خود، ما را از سرزمينمان بيرون كنى؟!
20|58|به يقين ما هم سحرى همانند آن براى تو خواهيم آورد! هم اكنون موعدى ميان ما و خودت قرار ده كه نه ما و نه تو، از آن تخلّف نكنيم; در مكانى كه نسبت به همه يكسان باشد.»
20|59|(موسى) گفت: «وعده گاهتان روز عيد است; (به شرط اين كه همه) مردم، هنگامى كه روز، بالا مى آيد، جمع شوند!» 
20|60|فرعون آن مجلس را ترك گفت; و تمام مكر و فريب خود را جمع كرد; و سپس آمد.
20|61|موسى به آنان گفت: «واى بر شما! دروغ بر خدا نبنديد، كه شما را با عذابى (بزرگ) نابود مى سازد; و هركس كه (بر خدا) دروغ ببندد، نوميد مى شود!»
20|62|آنها در ميان خود، در مورد كارشان به نزاع برخاستند; و پنهانى به نجوا پرداختند.
20|63|گفتند: «به يقين اينها دو نفر ساحرند كه مى خواهند با سحرشان شما را از سرزمينتان بيرون كنند و راه و رسم شايسته شما را از بين ببرند.
20|64|اكنون كه چنين است، تمام تدبير و نقشه خود را جمع كنيد، و در يك صف (به ميدان مبارزه) بياييد; و امروز رستگارى از آن كسى است كه برترى يابد.»
20|65|(ساحران) گفتند: «اى موسى! يا تو (عصاى خود را) بيفكن، يا ما كسانى باشيم كه اوّل بيفكنيم؟!»
20|66|گفت: «شما اوّل بيفكنيد!» پس در آن هنگام طنابها وعصاهاى آنان بر اثر سحرشان چنان به نظر مى رسيد كه حركت مى كنند!
20|67|موسى ترس خفيفى در دل احساس كرد (مبادا مردم گمراه شوند).
20|68|گفتيم: «نترس! به يقين تو (پيروز و) برترى.
20|69|و آنچه را در دست راست خود دارى بيفكن، تمام آنچه را ساخته اند مى بلعد! آنچه ساخته اند حيله ساحر است; و ساحر هر جا آيد رستگار نخواهد شد.»
20|70|(موسى عصاى خود را افكند، و آنچه را آنها ساخته بودند بلعيد.) ساحران به سجده افتادند و گفتند: «ما به پروردگار هارون و موسى ايمان آورديم.»
20|71|(فرعون) گفت: «پيش از آن كه به شما اجازه دهم به او ايمان آورديد؟! به طور مسلم او بزرگ شماست كه به شما سحر آموخته است; به يقين دستها و پاهايتان را بطور مخالف قطع مى كنم; و شما را از تنه هاى نخل به دار مى آويزم; و خواهيد دانست مجازات كدام يك از ما شديدتر و پايدارتر است!» 
20|72|گفتند: «سوگند به آن كسى كه ما را آفريده، هرگز تو را بر دلايل روشنى كه براى ما آمده، ترجيح نخواهيم داد; هر حكمى مى خواهى بكن; تو تنها در اين زندگى دنيا مى توانى حكم كنى.
20|73|ما به پروردگارمان ايمان آورديم تا گناهانمان و آنچه را از سحر بر ما تحميل كردى بيامرزد; و (پاداش) خدا بهتر و پايدارتر است!»
20|74|هركس در محضر پروردگارش حاضر شود در حالى كه مجرم است، آتش دوزخ براى اوست; در آن جا، نه مى ميردو نه زندگى مى كند!
20|75|و هركس با ايمان نزد او آيد، و اعمال صالح انجام داده باشد، چنين كسانى درجات عالى دارند،
20|76|باغهاى جاويدان بهشتى، كه نهرها از پاى درختانش جارى است، جاودانه در آن خواهند بود; اين است پاداش كسى كه خود را تزكيه نمايد.
20|77|ما به موسى وحى فرستاديم كه: «شبانه بندگانم را (از مصر) با (خود) حركت ده; و براى آنها راهى خشك در دريا بگشا; كه نه از تعقيب (فرعونيان) خواهى ترسيد،و نه (از غرق شدن در دريا) به هراس مى افتى.»
20|78|(به اين ترتيب) فرعون با لشكريانش آنها را تعقيب كردند; و (امواج خروشان) دريا آنان را بطور كامل پوشانيد.
20|79|فرعون قوم خود را گمراه ساخت; و هرگز هدايت نكرد!
20|80|اى بنى اسرائيل! ما شما را از (چنگال) دشمنتان نجات داديم; و در جانب راست كوه طور، با شما وعده گذارديم; و «منّ» [= نوعى صمغ شيرين گياهان] و «سلوى» [= پرنده اى مانند بلدرچين] بر شما نازل كرديم.
20|81|بخوريد از روزيهاى پاكيزه اى كه به شما داده ايم; ودر آن طغيان نكنيد، كه غضب من بر شما وارد شود و هركس غضبم بر او وارد شود، هلاك خواهد شد.
20|82|و من هر كه را توبه كند،و ايمان آورد، و عمل صالح انجام دهد، سپس هدايت شود، مى آمرزم.
20|83|اى موسى! چه چيز سبب شد كه از قومت پيشى گيرى، و (براى آمدن به كوه طور) عجله كنى؟!
20|84|گفت: «پروردگارا! آنان در پى منند; و من به سوى تو شتاب كردم، تا خشنود شوى.»
20|85|فرمود: «ما قوم تو را بعد از تو،آزموديم و سامرى آنها را گمراه ساخت.» 
20|86|موسى خشمگين و اندوهناك به سوى قوم خود بازگشت و گفت: «اى قوم من! مگر پروردگارتان وعده نيكويى به شما نداد؟! آيا مدّت (جدايى من از) شما به طول انجاميد، يا مى خواستيد غضب پروردگارتان بر شما نازل شود كه از وعده من تخلف كرديد؟!»
20|87|گفتند: «ما به ميل و اراده خود از وعده تو تخلّف نكرديم; بلكه مقدارى از زيورهاى قوم (فرعون) را (كه با خود داشتيم) افكنديم.» و سامرى اين چنين القا كرد،
20|88|و براى آنان مجسّمه گوساله اى كه صدايى همچون صداى گوساله داشت پديد آورد; و گفتند: «اين خداى شما، و خداى موسى است.» و او (حقيقت را) فراموش كرد (پيمانى را كه با خدا بسته بود).
20|89|آيا نمى ديدند كه (اين گوساله) هيچ پاسخى به آنان نمى دهد، و مالك هيچ گونه سود و زيانى براى آنها نيست؟!
20|90|و پيش از آن، هارون به آنها گفته بود: «اى قوم من! شما فقط به وسيله آن مورد آزمايش قرار گرفته ايد; و پروردگار شما خداوند رحمان است; پس، از من پيروى كنيد، و فرمانم را اطاعت نماييد;»
20|91|ولى آنها گفتند: «ما همچنان گِردِ آن مى مانيم (و آن را پرستش مى كنيم) تا موسى به سوى ما بازگردد.»
20|92|(هنگامى كه موسى بازگشت)، گفت: «اى هارون! هنگامى كه ديدى آنها گمراه شدند، چه چيز مانع بود
20|93|كه از من پيروى كنى؟! آيا فرمان مرا عصيان نمودى؟!»
20|94|(هارون) گفت: «اى فرزند مادرم! (اى برادر!) ريش و سر مرا مگير! زيرا من ترسيدم بگويى تو ميان بنى اسرائيل تفرقه انداختى، و سفارش مرا مراعات نكردى.»
20|95|(موسى رو به سامرى كرد و) گفت: «، تو چرا اين كار را كردى اى سامرى؟!»
20|96|گفت: «من چيزى ديدم كه آنها آن را نديدند; من قسمتى از آثار (و در پاى) فرستاده (خدا، جبرئيل) را گرفتم، سپس آن را (در درون گوساله) افكندم، و اين كارى بود كه (هواى) نفس من در نظرم جلوه داد.»
20|97|(موسى) گفت: «برو، كه مجازات تو در زندگى دنيا اين است كه (به مردم) بگويى «با من تماس نگيريد!» و تو ميعادى (از عذاب خدا) دارى، كه هرگز از آن تخلّف نخواهد شد. (اكنون) به اين معبودت كه پيوسته آن را پرستش مى كردى; بنگر كه آن را مى سوزانيم; سپس تمام ذرّات آن را به دريا مى پاشيم.
20|98|معبود شما تنها خداوند يگانه است كه جز او هيچ معبودى نيست; و علم او همه چيز را فرا گرفته است.»
20|99|اين گونه از اخبار پيشين براى تو بازگو مى كنيم; و ما از نزد خود، ذكرى [= قرآن] به تو داديم.
20|100|هركس از آن روى گردان شود، روز قيامت بار سنگينى (از گناه) بر دوش خواهد داشت!
20|101|در حالى كه جاودانه در آن خواهند ماند; و بد بارى است براى آنها در روز قيامت!
20|102|روزى كه در «صور» دميده مى شود; و مجرمان را با بدنهاى كبود، در آن روز جمع مى كنيم!
20|103|آنها آهسته با هم گفتگو مى كنند; (بعضى مى گويند:) شما فقط ده روز (در عالم برزخ) درنگ كرديد.
20|104|ما به آنچه آنها مى گويند آگاهتريم، هنگامى كه نيكو روش ترين آنها مى گويد: «شما تنها يك روز درنگ كرديد.»
20|105|و از تو درباره كوه ها سؤال مى كنند; بگو: «(در پايان جهان) پروردگارم آنها را به كلى (متلاشى كرده) بر باد مى دهد!
20|106|سپس زمين را صاف و هموار و بى آب و گياه رها مى سازد،
20|107|در آن، هيچ پستى و بلندى نمى بينى.»
20|108|در آن روز، همه از دعوت كننده الهى كه هيچ انحرافى ندارد پيروى مى كنند، (و همگى از قبرها بر مى خيزند) و همه صداها در برابر(عظمت)خداوند رحمان، خاضع مى شود; و جز صداى آهسته نمى شنوى.
20|109|در آن روز، شفاعت (هيچ كس) سودى نمى بخشد، جز كسى كه خداوند رحمان به او اجازه داده، و از گفتار او راضى است.
20|110|خداوند آنچه را پيش رو دارند، و آنچه را (در دنيا) پشت سر گذاشته اند مى داند; در حالى كه آنها به او احاطه علمى ندارند.
20|111|و (در آن روز) همه چهره ها در برابر خداوند زنده پاينده، خاضع مى شود; و آن كه بار ستمى بر دوش دارد، مأيوس (و زيان كار) است.
20|112|(امّا) آن كس كه كارهاى شايسته انجام دهد، در حالى كه مؤمن باشد، نه از ستمى مى ترسد، و نه از كمبود (حقش).
20|113|و اين گونه آن را قرآنى عربى (و فصيح و گويا) نازل كرديم، و انواع وعيدها (و انذارها) را در آن بازگو نموديم، شايد آن تقوا پيشه كنند; يا برايشان سبب يادآورى شود.
20|114|پس بلند مرتبه است خداوندى كه فرمانرواى حقيقى است! و (اى پيامبر) نسبت به (تلاوت) قرآن، پيش از آن كه وحى آن بر تو تمام شود، شتاب مكن; و بگو: «پروردگارا! علم مرا افزون كن.»
20|115|و پيش از اين، از آدم پيمان (اطاعت) گرفته بوديم; امّا او فراموش كرد; و عزم استوارى براى او نيافتيم.
20|116|و (به ياد آور) هنگامى را كه به فرشتگان گفتيم: «براى آدم سجده كنيد.» همگى سجده كردند; جز ابليس كه سرباز زد (و سجده نكرد).
20|117|پس گفتيم: «اى آدم! اين دشمن تو و (دشمن) همسر توست; مبادا شما را از بهشت بيرون كند; كه به زحمت و رنج خواهى افتاد!
20|118|زيرا تو در بهشت (در آسايشى و) گرسنه و برهنه نخواهى شد; 
20|119|و در آن تشنه نمى شوى، و حرارت آفتاب آزارت نمى دهد.»
20|120|ولى شيطان او را وسوسه كرد و گفت: «اى آدم! آيا مى خواهى تو را به درخت زندگى جاويدان، و مُلكى بى زوال راهنمايى كنم؟!»
20|121|سرانجام هر دو از آن خوردند، (و لباس بهشتى آنها فرو ريخت،) و عورتشان آشكار گشت و از برگهاى (درختان) بهشتى براى پوشاندن خود جامه دوختند. (آرى) آدم پروردگارش را نافرمانى كرد، و (از پاداش او و ماندن در بهشت) محروم شد.
20|122|سپس پروردگارش او را برگزيد، و توبه اش را پذيرفت، و (او را) هدايت نمود.
20|123|(خداوند) فرمود: «همگى شما از بهشت خارج شويد، در حالى كه دشمن يكديگر خواهيد بود; ولى هرگاه هدايتى از سوى من به سراغ شما آيد، هركس از هدايت من پيروى كند، نه گمراه مى شود، و نه در رنج خواهد بود.
20|124|و هركس از ياد من روى گردان شود، زندگى (سخت و) تنگى خواهد داشت; و روز قيامت، او را نابينا محشور مى كنيم.»
20|125|مى گويد: «پروردگارا! چرا مرا نابينا محشور كردى؟! من كه بينا بودم!»
20|126|مى فرمايد: «همان گونه كه آيات ما براى تو آمد، و تو آنها را فراموش كردى; همان طور امروز تو فراموش خواهى شد.»
20|127|و اين گونه كسى را كه اسراف كند، و به آيات پروردگارش ايمان نياورد، جزا مى دهيم! و عذاب آخرت، شديدتر و ماندگارتر است. 
20|128|آيا براى هدايت آنان كافى نيست كه بسيارى از اقوام پيشين را (كه طغيان و فساد كردند) هلاك نموديم، در حالى كه اينها در مسكنهاى (ويران شده) آنان راه مى روند؟! به يقين در اين امر، نشانه هاى روشنى براى خردمندان است.
20|129|و اگر سنّت و تقدير پروردگارت و اجل مقرّر (آنها) نبود، مجازات الهى دامان آنان را مى گرفت!
20|130|پس در برابر آنچه مى گويند، صبر كن; و پيش از طلوع آفتاب،و قبل از غروب آن، تسبيح و حمد پروردگارت را به جا آور; و در ساعاتى از شب و اطراف روز (پرورردگارت را) تسبيح گوى; باشد كه (ازالطاف الهى) خشنود شوى.
20|131|و هرگز چشمان خود را به مواهب مادّى، كه به گروههايى از آنان داده ايم، مدوز; اينها گلهاى (ناپايدار) زندگى دنياست; تا آنان را در آن بيازماييم; و روزى پروردگارت بهتر و ماندگارتر است.
20|132|خانواده خود را به نماز دستور ده; و بر انجام آن شكيبا باش; ما از تو روزى نمى خواهيم; (بلكه) ما به تو روزى مى دهيم; و عاقبت نيك در (سايه) تقواست.
20|133|و (گروهى از آنها) گفتند: «چرا (پيامبر) نشانه اى از سوى پروردگارش براى ما نمى آورد؟!» (بگو:) آيا خبرهاى روشنى كه در كتابهاى آسمانى پيشين بوده، براى آنها نيامد؟!
20|134|اگر ما آنان را پيش از آن (كه قرآن نازل شود) با عذابى هلاك مى كرديم، (در قيامت) مى گفتند: «پروردگارا! چرا پيش از آنكه ذليل و رسوا شويم، پيامبرى براى ما نفرستادى تا از آيات تو پيروى كنيم؟!»
20|135|بگو: «همه (ما و شما) در انتظاريم; (ما در انتظار وعده پيروزى، و شما در انتظار شكست ما;) پس انتظار بكشيد! امّا بزودى خواهيد دانست چه كسى از اصحاب صراط مستقيم، و چه كسى هدايت يافته است»!
21|1|حساب مردم به آنان نزديك شده، در حالى كه در غفلتند و روى گردانند!
21|2|هيچ يادآورى تازه اى از سوى پروردگارشان براى آنها نمى آيد، مگر آن كه آن را مى شنوند در حالى كه سرگرم بازى اند!
21|3|و دلهايشان در بى خبرى فرو رفته است. و ستمكاران پنهانى نجوا كردند (و گفتند): «آيا جز اين است كه او بشرى همانند شماست؟! آيا به سراغ سحر مى رويد، در حالى كه (چشم داريد و) مى بينيد؟!»
21|4|(پيامبر) گفت: «پروردگارم هر سخنى را، چه در آسمان باشد و چه در زمين، مى داند; و او شنوا و داناست.»
21|5|آنها گفتند: «(آنچه محمد آورده وحى نيست;) بلكه خوابهايى آشفته است; اصلاً آن را بدروغ به خدا بسته; بلكه او يك شاعر است; (اگر راست مى گويد) بايد معجزه اى براى ما بياورد; همان گونه كه پيامبران پيشين (با معجزات) فرستاده شدند.»
21|6|تمام آباديهايى كه پيش از اينها هلاك كرديم (به معجزات پيامبرانشان) ايمان نياوردند; آيا اينها ايمان مى آورند؟!
21|7|ما پيش از تو، جز مردانى كه به آنان وحى مى كرديم، نفرستاديم. (همه انسان بودند) اگر نمى دانيد، از آگاهان بپرسيد.
21|8|آنان را پيكرهايى كه غذا نمى خوردند قرار نداديم و عمر جاويدان هم نداشتند. 
21|9|سپس وعده اى را كه به آنان داده بوديم، وفا كرديم. آنها و هر كس را كه مى خواستيم (از چنگ دشمنانشان) نجات داديم; و مسرفان را هلاك نموديم! 
21|10|ما بر شما كتابى نازل كرديم كه تذكّر (و بيدارى) شما در آن است; آيا نمى انديشيد؟!
21|11|چه بسيار آباديهاى ستمكارى را كه در هم شكستيم; و بعد از آنها، قوم ديگرى آفريديم.
21|12|هنگامى كه (نزديك شدن) عذاب ما را احساس كردند، ناگهان از (ترس) آن فرار كردند.
21|13|(گفتيم:) فرار نكنيد; و به زندگى پر ناز و نعمت، و به مسكنهاى (پر زرق و برق) خود بازگرديد! شايد (سائلان بيايند و) از شما تقاضا كنند (شما هم آنان را محروم باز گردانيد)!
21|14|گفتند: «اى واى بر ما! به يقين ما ستمكار بوديم.»
21|15|و همچنان اين سخن را تكرار مى كردند، تا آنها را درو كرده و خاموش ساختيم.
21|16|ما آسمان و زمين، و آنچه را در ميان آنهاست به بازى (و بى هدف) نيافريديم.
21|17|(به فرض محال) اگر مى خواستيم سرگرمى انتخاب كنيم، چيزى متناسب خود انتخاب مى كرديم; اگر اهل اين كار بوديم.
21|18|بلكه ما حق را بر باطل مى كوبيم و آن را هلاك مى سازد; و اين گونه، باطل محو و نابود مى شود. و واى بر شما از وصفى كه مى كنيد!
21|19|واز آن اوست هر كس كه در آسمانها و زمين است. و كسانى كه نزد اويند [= فرشتگان] هيچ گاه از عبادتش استكبار نمىورزند، و هرگز خسته نمى شوند. 
21|20|شب و روز، او را تسبيح مى گويند; و هرگز سست نمى شوند.
21|21|آيا آنها معبودانى از زمين برگزيدند كه (خلق مى كنند و) منتشر مى سازند؟!
21|22|(در حالى كه) اگر در آسمان و زمين، جز خداوند يگانه، خدايان ديگرى بود، نظام جهان به هم مى خورد. منزّه است خداوند پروردگار عرش (و جهان هستى)، از آنچه وصف مى كنند!
21|23|از آنچه انجام مى دهد بازخواست نمى شود، در حالى كه آنان بازخواست مى شوند!
21|24|آيا آنها معبودانى جز او برگزيدند؟! بگو: «دليلتان را بياوريد. اين سخن كسانى است كه با من همراهى دارند، و سخن كسانى [=  پيامبرانى] است كه پيش از من بودند.» امّا بيشتر آنها حق را نمى دانند; و به همين دليل (از آن) روى گردانند.
21|25|ما پيش از تو هيچ پيامبرى را نفرستاديم مگر اين كه به او وحى كرديم كه: «هيچ معبودى جز من نيست; پس فقط مرا پرستش كنيد.»
21|26|آنها گفتند: «خداوند رحمان فرزندى (براى خود) انتخاب كرده است». او منزّه است، بلكه (فرشتگان) بندگان شايسته اويند.
21|27|هيچ گاه در سخن بر او پيشى نمى گيرند; و (پيوسته) به فرمان او عمل مى كنند.
21|28|آنچه پيش رو و پشت سر آنهاست [= گذشته و آينده آنان] را مى داند; و آنها جز براى كسى كه خدا راضى (به شفاعت براى او) است شفاعت نمى كنند; و از ترس او بيمناكند.
21|29|و هر كس از آنها بگويد: «من معبودى جز او هستم»، او را با (عذاب) دوزخ كيفر مى دهيم! و اين گونه ستمكاران را كيفر خواهيم داد.
21|30|آيا كافران نديدند كه آسمانها و زمين به هم پيوسته بودند، و ما آنها را از يكديگر جدا ساختيم; و هر چيز زنده اى را از آب آفريديم؟! آيا ايمان نمى آورند؟!
21|31|و در زمين، كوههاى استوارى قرار داديم، مبادا آنان را بلرزاند! ودر آن، دره ها و راههايى قرار داديم تا راه يابند.
21|32|و آسمان را سقف (محكم و) محفوظى قرار داديم; ولى آنها از نشانه هاى آن (بر عظمت خدا) روى گردانند.
21|33|او كسى است كه شب و روز و خورشيد و ماه را آفريد; در حالى كه هر يك در مدارى شناورند.
21|34|و پيش از تو (نيز) براى هيچ بشرى جاودانگى قرار نداديم; آيا اگر تو بميرى، آنان (كه انتظار مرگ تو را مى كشند) جاويد خواهند بود؟!
21|35|هر انسانى طعم مرگ را مى چشد. و شما را با بديها و خوبيها آزمايش مى كنيم; و به سوى ما بازگردانده مى شويد.
21|36|هنگامى كه كافران تو را مى بينند، كارى جز استهزا كردن تو ندارند; (و مى گويند:) آيا اين همان كسى است كه معبودهاى شما را نكوهش مى كند؟! در حالى كه خودشان ذكر خداوند رحمان را انكار مى كنند.
21|37|(گرچه) انسان از عجله آفريده شده; ولى با عجله چيزى از من نخواهيد; بزودى آياتم را به شما نشان خواهم داد! 
21|38|آنها مى گويند: «اگر راست مى گوييد، اين وعده (قيامت) كى فرا مى رسد؟!» 
21|39|اگر كافران مى دانستند زمانى كه (فرا مى رسد) نمى توانند آتش را از صورت ها و پشتهاى خود دور كنند، و هيچ كس آنان را يارى نمى كند (اين قدر درباره قيامت شتاب نمى كردند)! 
21|40|آرى، (اين مجازات الهى) بطور ناگهانى به سراغشان مى آيد و مبهوتشان مى كند; آنچنان كه توانايى دفع آن را ندارند، و به آنها مهلت داده نمى شود.
21|41|(اگر تو را استهزا كنند نگران نباش،) پيامبران پيش از تو را (نيز) استهزا كردند; امّا سرانجام، آنچه را استهزا مى كردند دامان استهزاكنندگان را گرفت (و مجازات الهى آنها را در هم كوبيد).
21|42|بگو: «چه كسى شما را در شب و روز از (مجازات) خداوند رحمان نگاه مى دارد؟!» بلكه آنان از ياد پروردگارشان رويگردانند.
21|43|آيا آنها غير از ما معبودانى دارند كه مى توانند از آنان دفاع كنند؟! (اين خدايان ساختگى) نه مى توانند خودشان را يارى دهند; و نه از ناحيه ما همراهى مى شوند.
21|44|آرى، ما آنها و پدرانشان را (از نعمتها) بهره مند ساختيم، تا آن جا كه عمرشان طولانى شد (و مايه غرور و طغيانشان گرديد); آيا نمى بينند كه ما پيوسته از زمين (و اهلش) مى كاهيم؟! آيا آنها غالبند (يا ما)؟!
21|45|بگو: «من تنها بوسيله وحى به شما هشدار مى دهم.» ولى آنها كه گوشهايشان كر است، هنگامى كه هشدار داده مى شوند، سخنى را نمى شنوند.
21|46|واگر شمه اى از عذاب پروردگارت به آنان برسد، فريادشان بلند مى شود كه: «اى واى بر ما! ما همگى ستمكار بوديم!»
21|47|ما ترازوهاى عدل را در روز قيامت برپا مى كنيم; پس به هيچ كس كمترين ستمى نمى شود; و اگر به مقدار سنگينى دانه خردلى (كار نيك و بدى) باشد، ما آن را حاضر مى كنيم; و كافى است كه ما حساب كننده باشيم.
21|48|ما به موسى و هارون، وسيله جدا كردن حق از باطل و نور، و آنچه مايه يادآورى براى پرهيزگاران است، داديم.
21|49|همان كسانى كه از پروردگارشان در نهان مى ترسند، و از قيامت بيم دارند.
21|50|و اين (قرآن) يادآورى پربركتى است كه (بر شما) نازل كرديم; آيا شما آن را انكار مى كنيد؟!
21|51|ما وسيله رشد ابراهيم را از قبل به او داديم; و از (شايستگى) او آگاه بوديم،
21|52|آن هنگام كه به پدرش [= سرپرستش كه در آن زمان عمويش آزر بود] و قوم او گفت: «اين مجسمه ها (ى بى روح) چيست كه شما همواره آنها را پرستش مى كنيد؟!»
21|53|گفتند: «ما پدران خود را يافتيم كه آنها را عبادت مى كنند.»
21|54|گفت: «به يقين شما و پدرانتان، در گمراهى آشكارى بوده ايد.»
21|55|گفتند: «آيا مطلب حقّى براى ما آورده اى، يا ما را به بازى گرفته اى؟!»
21|56|گفت: «بلكه (حق آورده ام) پروردگار شما همان پروردگار آسمانها و زمين است كه آنها را آفريده; و من بر اين امر، از گواهانم.
21|57|و به خدا سوگند، در غياب شما، نقشه اى براى نابودى بتهايتان مى كشم!»
21|58|سرانجام (با استفاده از يك فرصت مناسب)، همه بتها ـ جز بت بزرگشان ـ را قطعه قطعه كرد; شايد سراغ او بيايند.
21|59|(هنگامى كه منظره بتها را ديدند،) گفتند: «هر كس با خدايان ما چنين كرده، به يقين از ستمكاران است!»
21|60|(گروهى) گفتند: «شنيديم جوانى از (مخالفت با) بتها سخن مى گفت كه او را ابراهيم مى گويند.» 
21|61|(جمعيّت) گفتند: «او را در برابر ديدگان مردم بياوريد، تا گواهى دهند.» 
21|62|(هنگامى كه ابراهيم را حاضر كردند،) گفتند: «اى ابراهيم! تو با خدايان ما چنين كرده اى؟!»
21|63|گفت: «بلكه بزرگشان، چنين كرده باشد; از آنها بپرسيد اگر سخن مى گويند.»
21|64|آنها به (وجدان) خويش بازگشتند; و (به خود) گفتند: «حقّا كه شما ستمكاريد!»
21|65|سپس بر سرهايشان واژگونه شدند; (و حكم وجدان را به كلى فراموش كردند و گفتند:) تو مى دانى كه اينها سخن نمى گويند.
21|66|(ابراهيم) گفت: «آيا جز خدا چيزى را مى پرستيد كه نه كمترين سودى براى شما دارد، و نه زيانى به شما مى رساند؟!
21|67|اف بر شما و بر آنچه جز خدا مى پرستيد! آيا نمى انديشيد؟!» 
21|68|گفتند: «او را بسوزانيد و معبودهاى خود را يارى كنيد، اگر كارى از شما ساخته است.»
21|69|(سرانجام او را به آتش افكندند; ولى ما) گفتيم: «اى آتش! بر ابراهيم سرد و سالم باش.»
21|70|آنها خواستند براى ابراهيم نقشه (خطرناكى) بكشند; ولى ما آنها را زيانكارترين مردم قرار داديم
21|71|و او و لوط را به آن سرزمين كه آن را براى همه جهانيان پربركت ساختيم [= سرزمين شام] نجات داديم.
21|72|و اسحاق و ـ علاوه بر او ـ يعقوب را به وى بخشيديم; و همه آنان را افرادى صالح قرار داديم.
21|73|و آنان را پيشوايانى قرار داديم كه به فرمان ما، (مردم را) هدايت مى كردند; و انجام كارهاى نيك و برپاداشتن نمازو اداى زكات را به آنها وحى كرديم; و تنها ما را عبادت مى كردند.
21|74|و لوط را (به يادآور) كه به او نبوّت و علم داديم; و از شهرى كه اعمال زشت و پليد انجام مى دادند، رهايى بخشيديم; چرا كه آنها مردم بد و نافرمانى بودند.
21|75|و او را در رحمت خود وارد كرديم; چرا كه او از صالحان بود. 
21|76|و نوح را (به ياد آور) هنگامى كه پيش از آن (زمان، پروردگار خود را) خواند; و دعاى او را مستجاب كرديم; و او و خاندانش را از اندوه بزرگ رهايى بخشيديم; 
21|77|و او را در برابر گروهى كه آيات ما را تكذيب كرده بودند يارى داديم; چرا كه بدگروهى بودند; از اين رو همه آنها را غرق كرديم.
21|78|و داود و سليمان را (به خاطر بياور) هنگامى كه درباره كشتزارى كه گوسفندانِ (بى شبانِ) مردم، شبانگاه در آن چريده (و آن را تباه كرده) بودند، داورى مى كردند; و ما گواه بر حكم آنان بوديم.
21|79|ما (حكم واقعى) آن را به سليمان فهمانديم; و به هر يك از آنان (شايستگى) داورى، و علم فراوانى داديم; وكوهها و پرندگان را مسخّر داود ساختيم، كه با او تسبيح (خدا) مى گفتند; و ما بر اين كار توانايى داشتيم.
21|80|و ساختن زره را بخاطر شما به او آموختيم، تا شما را در جنگهايتان (از آسيب) حفظ كند; آيا شما شكرگزار (اين نعمتهاى خدا) هستيد؟!
21|81|و تندباد را مسخّرِ سليمان ساختيم،كه به فرمان او به سوى سرزمينى كه آن را پربركت كرده بوديم حركت مى كرد; و ما از همه چيز آگاه بوده ايم.
21|82|و گروهى از شياطين (را نيز مسخّرِ او قرار داديم، كه در دريا) برايش غوّاصى مى كردند; و كارهايى جز اين (نيز) براى او انجام مى دادند; و ماآنها را (از سركشى) حفظ مى كرديم.
21|83|و ايّوب را (به ياد آور) هنگامى كه پروردگارش را خواند (و عرضه داشت): «ناراحتى (و مشكلات شديد) به من روى آورده; و تو مهربان ترينِ مهربانانى.»
21|84|ما دعاى او را مستجاب كرديم; و ناراحتى هايى را كه داشت برطرف ساختيم; و خاندانش و همانندشان را با آنان به او بازگردانديم; تا رحمتى از سوى ما و تذكّرى براى عبادت كنندگان باشد.
21|85|و اسماعيل و ادريس و ذالكفل را (به ياد آور) كه همه از صابران بودند.
21|86|و ما آنان را در رحمت خود وارد ساختيم; چرا كه آنها از صالحان بودند.
21|87|و ذالنون [= يونس] را (به ياد آور) در آن هنگام كه خشمگين (از ميان قوم خود) رفت; و چنين مى پنداشت كه ما بر او تنگ نخواهيم گرفت; (اما موقعى كه در كام نهنگ فرو رفت،) در آن ظلمتها (ى متراكم) صدا زد: «(خداوندا!) جز تو معبودى نيست; منزهى تو! من از ستمكاران بودم.»
21|88|ما دعاى او را به اجابت رسانديم; و از آن اندوه نجاتش بخشيديم; و اين گونه مؤمنان را نجات مى دهيم.
21|89|و زكريا را (به ياد آور) در آن هنگام كه پروردگارش را خواند (و عرض كرد): «پروردگار من! مرا تنها مگذار (و فرزند برومندى به من عطا كن); و تو بهترين وارثانى.»
21|90|ما هم دعاى او را مستجاب كرديم، و يحيى را به او بخشيديم; و همسرش را (كه نازا بود) برايش شايسته (باردارى) ساختيم; چرا كه آنان (خاندانى بودند كه) همواره در كارهاى خير بسرعت اقدام مى كردند; و از روى بيم و اميد ما را مى خواندند; و پيوسته براى ما (خاضع و) خاشع بودند.
21|91|و (به ياد آور) زنى را كه دامان خود را پاك نگه داشت; و ما از روح خود در او دميديم; و او و پسرش [= مسيح] را نشانه (و معجزه) بزرگى براى جهانيان قرار داديم.
21|92|اين است امّت شما كه همگى امّت واحدى بودند (و پيرو يك هدف); و من پروردگار شما هستم; پس مرا پرستش كنيد.
21|93|و (گروهى از پيروان ناآگاه آنها) كار خود را به تفرقه در ميان خود كشاندند; (سرانجام) همگى به سوى ما باز مى گردند (و جزاى كار خويش را مى بينند).
21|94|و هر كس عمل شايسته اى به جا آورد، در حالى كه ايمان داشته باشد، كوشش او بدون پاداش نخواهد بود; و ما اعمال او را (براى پاداش) مى نويسيم.
21|95|و حرام است بر شهرها و آباديهايى كه (بر اثر گناه) نابودشان كرديم (كه به دنيا بازگردند;) آنها هرگز باز نخواهند گشت. 
21|96|تا آن زمان كه (راه بر) «يأجوج» و «مأجوج» گشوده شود; و آنها از هر محلّ مرتفعى بسرعت عبور كنند. 
21|97|و وعده حق (و رستاخيز) نزديك شود; در آن هنگام چشمهاى كافران (از وحشت) از حركت باز مى ماند; (مى گويند:) اى واى بر ما كه از اين (امر) در غفلت بوديم; بلكه ما ستمكار بوديم!
21|98|به يقين شما و آنچه غير خدا مى پرستيد، هيزم جهنم خواهيد بود; و همگى در آن وارد مى شويد. 
21|99|اگر اينها معبودهاى حقى بودند، هرگز وارد دوزخ نمى شدند; در حالى كه همگى در آن جاودانه خواهند بود.
21|100|براى آنان در آنجا ناله هاى دردناكى است و در آن چيزى نمى شنوند.
21|101|(امّا) كسانى كه (صالح بودند و) از قبل، وعده نيك از سوى ما به آنها داده شده از آن دور نگاهداشته مى شوند.
21|102|آنها صداى آتش دوزخ را نمى شنوند; و در آنچه دلشان بخواهد، جاودانه خواهند بود.
21|103|وحشتِ بزرگ، آنها را اندوهگين نمى كند; و فرشتگان به استقبالشان مى آيند، (و مى گويند:) اين همان روزى است كه به شما وعده داده مى شد.
21|104|روزى كه آسمان را چون طومارى در هم مى پيچيم، (سپس) همان گونه كه آفرينش را آغاز كرديم، آن را باز مى گردانيم; اين وعده اى است بر ما، و به يقين آن را انجام خواهيم داد.
21|105|در «زبور» بعد از ذكر [= تورات] نوشتيم: «بندگان شايسته ام وارث (حكومت) زمين خواهند شد.»
21|106|در اين، پيام روشنى است براى گروه عبادت كنندگان (پروردگار).
21|107|ما تو را جز براى رحمت جهانيان نفرستاديم.
21|108|بگو: «تنها چيزى كه به من وحى مى شود اين است كه معبود شما خداى يگانه است; آيا تسليم (حق) مى شويد (و بتها را كنار مى گذاريد)»؟!
21|109|اگر (باز) روى گردان شوند، بگو: «من به همه شما يكسان هشدار مى دهم; و (هر چند) نمى دانم اين وعده (عذاب) كه به شما داده مى شود نزديك است يا دور!
21|110|او سخنان آشكار را مى داند، و آنچه را كتمان مى كنيد (نيز) مى داند (و چيزى بر او پوشيده نيست).
21|111|و من نمى دانم شايد اين آزمايشى براى شماست;و مايه بهره گيرى تا مدّتى (معيّن).»
21|112|(و پيامبر) گفت: «پروردگارا! بحق داورى فرما (و اين طغيانگران را كيفر ده).و پروردگار ما (خداوند) رحمان است كه در برابر نسبتهاى نارواى شما، از او استمداد مى طلبم.»
22|1|اى مردم! از (عذاب) پروردگارتان بترسيد، كه زلزله رستاخيز امر عظيمى است!
22|2|روزى كه آن را مى بينيد، (آنچنان وحشت سراپاى همه را فرا مى گيرد كه) هر مادر شيردهى، از شيرخوارش (به كلى) غافل مى شود; و هر باردارى جنين خود را سقط مى كند; و مردم را مست مى بينى، در حالى كه مست نيستند; ولى عذاب خدا شديد است!
22|3|بعضى از مردم، بدون هيچ علم و دانشى، درباره خدا مجادله مى كنند; و از هر شيطان سركشى پيروى مى نمايند.
22|4|بر او مقرر شده كه هركس ولايتش را بر گردن نهد، بطور مسلّم گمراهش مى سازد، و به آتش سوزان راهنماييش مى كند.
22|5|اى مردم! اگر در رستاخيز شكى داريد، (به اين نكته توجّه كنيد كه:) ما شما را از خاك آفريديم، سپس از نطفه، و بعد از خون بسته شده، سپس از «مضغه» [= چيزى شبيه گوشت جويده شده]، كه بعضى داراى شكل و خلقت است و بعضى بدون شكل; تا براى شما روشن سازيم (كه بر هر چيز قادريم). و جنين هايى را كه بخواهيم تا مدّت معيّنى در رحم (مادران) نگاه مى داريم; (و آنچه را بخواهيم ساقط مى كنيم;) بعد شما را بصورت طفلى بيرون مى آوريم; سپس هدف اين است كه به حدّ كمال و بلوغ خويش برسيد. و بعضى از شما قبض روح مى شوند; و بعضى از شما به نامطلوب ترين مرحله عمر مى رسند; آنچنان كه بعد از علم و آگاهى، چيزى نمى دانند. و همچنين زمين را (در فصل زمستان) خشك و مرده مى بينى، و هنگامى كه آب باران بر آن فرو مى فرستيم، به جنبش در مى آيد و رويش مى كند; و از هر نوع گياهان بهجت انگيز مى روياند.
22|6|اين بخاطر آن است كه (بدانيد) خداوند حق است; و اوست كه مردگان را زنده مى كند; و بر هر چيزى تواناست.
22|7|و اين كه رستاخيز آمدنى است،و شكى در آن نيست; و خداوند تمام كسانى را كه در قبرها هستند زنده مى كند.
22|8|و بعضى از مردم، بدون هيچ دانش و هدايت و كتاب روشنگرى، درباره خدا مجادله مى كنند.
22|9|آنها با تكبّر و بى اعتنايى (نسبت به سخنان الهى)، مى خواهند (مردم را) از راه خدا گمراه سازند. براى آنان در دنيا رسوايى است; و روز قيامت، عذاب سوزان به آنها مى چشانيم!
22|10|(و به آنان مى گوييم:) اين در برابر چيزى است كه دستهايتان از پيش فرستاده; و خداوند هرگز به بندگان ستم نمى كند.
22|11|و بعضى از مردم خدا را تنها با زبان مى پرستند، اگر (دنيا به آنها رو كند و) خيرى به آنان برسد، حالت اطمينان پيدا مى كنند; اما اگر مصيبتى براى امتحان به آنها برسد، دگرگون مى شوند (و به كفر رو مى آورند); (به اين ترتيب) هم دنيا را از دست داده اند، و هم آخرت را; و اين همان خسران و زيانِ آشكار است.
22|12|او جز خدا چيزى را مى خواند كه نه زيانى به او مى رساند، و نه سودى; اين همان گمراهىِ بسيار عميق است.
22|13|او كسى را مى خواند كه زيانش از نفعش نزديكتر است; چه بد سرپرست و ياورى، و چه بد مونس و همنشينى!
22|14|خداوند كسانى را كه ايمان آورده و كارهاى شايسته انجام داده اند، در باغهاى بهشتى وارد مى كند كه نهرها از پاى درختانش جارى است;(آرى،) خدا هرچه را اراده كند انجام مى دهد. 
22|15|هركس گمان مى كند كه خدا پيامبرش را در دنيا و آخرت يارى نخواهد كرد (و از اين نظر خشمگين است، هر كارى از دستش ساخته است بكند)،ريسمانى به سقف بياويزد، و (خود را حلق آويز و) نفس خود را قطع كند (و تا لبه پرتگاه مرگ پيش رود); ببيند آيا اين كار خشم او را فرو مى نشاند؟!
22|16|اين گونه ما قرآن را بصورت آيات روشنى نازل كرديم; و خداوند هركس را اراده كند هدايت مى نمايد.
22|17|به يقين كسانى كه (به پيامبر اسلام) ايمان آوردند، و كسانى كه به آيين يهود گرويدند و صابئان [= پيروان يحيى] و نصارى و مجوس و مشركان، خداونددر ميان آنان روز قيامت داورى مى كند; (و حق را از باطل جدا مى سازد;) زيرا خداوند بر هر چيز گواه (و از همه چيز آگاه) است.
22|18|آيا نمى دانى تمام كسانى كه در آسمانها و كسانى كه در زمينند براى خدا سجده مى كنند؟! و (همچنين) خورشيد و ماه و ستارگان و كوهها ودرختان و جنبندگان، و بسيارى از مردم! امّا بسيارى (ابا دارند، و فرمان) عذاب درباره آنان حتمى است; و هركس را خدا خوار كند، كسى او را گرامى نخواهد داشت. خداوند هر چه را اراده كند (و صلاح بداند) انجام مى دهد.
22|19|اين دو گروه، دشمن يكديگرند كه درباره پروردگارشان به مخاصمه و جدال پرداختند; كسانى كه كافر شدند، لباسهايى از آتش براى آنها بريده شده، و مايع سوزان بر سرشان ريخته مى شود;
22|20|هم آنچه كه درونشان است با آن آب مى شود، و هم پوستهايشان.
22|21|و براى آنان گرزهايى از آهن (سوزان) است.
22|22|هرگاه بخواهنداز غم و اندوههاى دوزخ خارج شوند، به آن باز گردانده مى شوند; و (به آنان گفته مى شود:) بچشيد عذاب سوزان را!
22|23|خداوند كسانى را كه ايمان آورده و كارهاى شايسته انجام داده اند، در باغهاى بهشتى وارد مى كند كه از پاى درختانش نهرها جارى است; در آنجا با دستبندهايى از طلا و مرواريد زينت مى شوند; و لباسهايشان از حرير است.
22|24|و بسوى سخنان پاكيزه هدايت مى شوند، و به راهِ خداوند شايسته ستايش، راهنمايى مى گردند.
22|25|كسانى كه كافر شدند، و (مردم را) از راه خدا بازداشتند، و (همچنين) از مسجدالحرام، كه آن را براى همه مردم، برابر قرار داديم، چه كسانى كه در آن جا زندگى مى كنند يا از نقاط دور وارد مى شوند; و (نيز) هركس بخواهد در اين سرزمين به انحراف و ستم روى آورد، ما از عذابى دردناك به او مى چشانيم! 
22|26|(به خاطر بياور) زمانى را كه محل خانه كعبه را براى ابراهيم آماده ساختيم (تا آن را بنا كند; و به او گفتيم:) چيزى را همتاى من قرار مده; و خانه ام را براى طواف كنندگان وقيام كنندگان و ركوع كنندگان سجده گزار (از آلودگى بتها و از هر گونه آلودگى) پاك ساز.
22|27|و مردم را به حج دعوت كن; تا پياده و سواره بر مركبهاى لاغر [= چابك و ورزيده] از هر راه دورى به سوى تو بيايند،
22|28|تا شاهد منافع گوناگون خويش (در اين برنامه حياتبخش) باشند; و در روزهاى معيّنى نام خدا را، بر چهارپايانى كه به آنها روزى داده است، (به هنگام قربانى كردن) ببرند; پس از گوشت آنها بخوريد; و بينواى فقير را نيز اطعام نماييد.
22|29|سپس، بايد آلودگيهايشان را برطرف سازند; و به نذرهاى خود وفا كنند; و بر گردِ خانه گرامى كعبه، طواف كنند.
22|30|(مناسك حج) اين است; و هركس آنچه را خدا حرمت بخشيده بزرگ دارد، نزد پروردگارش براى او بهتر است. و چهارپايان براى شما حلال شده، مگر آنچه (ممنوع بودنش) بر شما خوانده مى شود. از پليدى بتها اجتناب كنيد، و از سخن باطل بپرهيزيد.
22|31|(مناسك حج را انجام دهيد) درحالى كه خالص براى خدا باشيد. و هيچگونه همتايى براى او قائل نشويد. و هركس همتايى براى خدا قرار دهد، گويى از آسمان سقوط كرده، و پرندگان (در هوا) او را مى ربايند; و يا تند باد او را به جاى دور دستى پرتاب مى كند. 
22|32|اين است (مناسك حج); و هركس شعائر الهى را بزرگ دارد، اين كار نشانه تقواى دلها (ى آنها) است.
22|33|در آن (حيوانات قربانى)، منافعى براى شماست تا زمان معيّنى (و تا روز ذبح آنها مى توانيد از آن ها استفاده كنيد); سپس محل (ذبح) آن، (نزديك) خانه گرامى (كعبه) است.
22|34|براى هر امّتى قربانگاهى قرار داديم، تا نام خدا را (به هنگام قربانى) بر چهارپايانى كه به آنان روزى داده ايم ببرند، و خداى شما معبود واحدى است; تنها در برابر (فرمان) او تسليم باشيد. و افراد مطيع و متواضع را بشارت ده.
22|35|همان كسانى كه چون نام خدا برده مى شود، دلهايشان پر از خوف (پروردگار) مى گردد; و آنها كه در برابر مصيبتهايى كه به آنان مى رسد، شكيبا هستند; و آنها كه نماز را برپا مى دارند، و از آنچه به آنان روزى داده ايم انفاق مى كنند.
22|36|و شتران فربه را (در مراسم حج) براى شما از شعائر الهى قرار داديم; در آنها براى شما خير (و بركت) است; نام خدا را در حالى كه (براى قربانى) به صف ايستاده اند بر آنها ببريد; و هنگامى كه پهلوهايشان به زمين رسيد (وجان دادند)، از گوشت آنها بخوريد، و مستمندان قانع و سائلان را نيز از آن اطعام كنيد. اين گونه ما آنها را مسخّرتان ساختيم، تا شكر خدا را به جا آوريد.
22|37|نه گوشتهاى آنها و نه خونهاى آنها، هرگز به خدا نمى رسد. ولى آنچه به او مى رسد، پرهيزگارى شماست.اين گونه خداوند آنها را مسخّر شما ساخته، تا خدا را بخاطر آن كه شما را هدايت كرده است بزرگ بشمريد; و بشارت ده نيكوكاران را.
22|38|خداوند از كسانى كه ايمان آورده اند دفاع مى كند; خداوند هيچ خيانتكار ناسپاسى را دوست ندارد.
22|39|به كسانى كه جنگ بر آنان تحميل گرديده، اجازه جهاد داده شده است; چرا كه مورد ستم قرار گرفته اند; و به يقين خدا بر يارى آنها تواناست.
22|40|همانها كه از خانه ها (و شهر) خود، به ناحق رانده شدند، (و گناهى نداشتند) جز اين كه مى گفتند: «پروردگار ما، خداى يكتاست!» و اگر خداوند بعضى از مردم را بوسيله بعضى ديگر دفع نكند، ديرها، و معابد يهود و نصارى، و مساجدى كه نام خدا در آن بسيار برده مى شود، ويران مى گردد. و خداوند كسانى را كه يارىِ او كنند (و از آيينش دفاع نمايند) يارى مى كند; خداوند توانا و شكست ناپذير است.
22|41|همان كسانى كه هرگاه در زمين به آنها قدرت ببخشيم، نماز را برپا مى دارند، و زكات مى دهند، و امر به معروف و نهى از منكر مى كنند، و پايان همه كارها از آنِ خداست!
22|42|اگر تو را تكذيب كنند، (امر تازه اى نيست;) پيش از آنها قوم نوح و عاد و ثمود (پيامبرانشان را) تكذيب كردند.
22|43|و (همچنين) قوم ابراهيم و قوم لوط;
22|44|و اصحاب مدين [= قوم شعيب]; و نيز موسى (از سوى فرعونيان) تكذيب شد; امّا من به كافران مهلت دادم، پس از آن، آنها را مجازات كردم. ديدى چگونه (عمل آنها را) پاسخ گفتم؟!
22|45|چه بسيار اهل شهرها و آباديهايى كه آنها را نابود و هلاك كرديم در حالى كه ستمكار بودند، و ديوارهاى آن بر روى سقفهايش فرو ريخت! و چه بسيار چاه پرآب و قصرهاى محكم و مرتفع كه بى صاحب ماند!
22|46|آيا آنان در زمين سير نكردند، تا دلهايى داشته باشند كه (حقيقت را) با آن درك كنند; يا گوشهايى كه با آن (نداى حق را) بشنوند؟! زيرا (بسيار مى شود كه) چشمهاى ظاهر نابينا نمى شود، بلكه دلهايى كه در سينه هاست كور مى شود.
22|47|آنان از تو تقاضاى شتاب در عذاب مى كنند; در حالى كه خداوند هرگز از وعده خود تخلّف نخواهد كرد. و يك روز نزد پروردگارت، همانند هزار سال از سالهايى است كه شما مى شمريد!
22|48|و چه بسيار شهرها و آباديهايى كه به آنها مهلت دادم، در حالى كه ستمكار بودند; (امّا از اين مهلت براى اصلاح خود استفاده نكردند.) سپس آنها را مجازات كردم; و بازگشت، (همگان) تنها به سوى من است.
22|49|بگو: «اى مردم! من براى شما بيم دهنده آشكارى هستم.
22|50|آنها كه ايمان آوردند و كارهاى شايسته انجام دادند، آمرزش و روزىِ پرارزشى براى آنهاست.
22|51|و آنها كه در (محوِ) آيات ما تلاش كردند، (و چنين مى پنداشتند كه مى توانند از عذاب ما بگريزند)، اصحاب دوزخند.»
22|52|هيچ رسول و پيامبرى را پيش از تو نفرستاديم مگر اين كه هرگاه آرزو (ى پيشبرد اهداف الهىِ خود مى كرد)، شيطان (وسوسه ها و) القائاتى در آن مى افكند; امّا خداوند القائات شيطان را از ميان مى برد، سپس آيات خود را استحكام مى بخشد; و خداوند دانا و حكيم است.
22|53|هدف اين بود كه خداوند القائات شيطان را آزمونى قرار دهد براى آنها كه در دلهايشان بيمارى است، و آنها كه سنگدلند; و به يقين ستمكاران در عداوت شديد دامنه دارى هستند.
22|54|و (نيز) هدف اين بود كه آگاهان بدانند اين حقّى است از سوى پروردگارت، و در نتيجه به آن ايمان بياورند، و دلهايشان در برابر آن خاضع گردد; و خداوند كسانى را كه ايمان آوردند، به سوى صراط مستقيم هدايت مى كند. 
22|55|پيوسته كافران درباره قرآن در شك هستند، تا آن كه قيامت ناگهان فرا رسد، يا عذاب روز عقيم [=روزى كه قادر بر جبران گذشته نيستند] به سراغشان آيد!
22|56|حكومت در آن روز از آنِ خداست; و ميان آنها داورى مى كند: كسانى كه ايمان آورده و كارهاى شايسته انجام داده اند،در باغهاى پرنعمت بهشتند;
22|57|و كسانى كه كافر شدند و آيات ما را تكذيب كردند، عذاب خواركننده اى براى آنهاست!
22|58|و كسانى كه در راه خدا هجرت كردند، سپس كشته شدند يا به مرگ طبيعى از دنيا رفتند، خداوند به آنها روزىِ نيكويى مى دهد; و به يقين خداوند، بهترين روزى دهندگان است.
22|59|خداوند آنان را در جايگاهى وارد مى كند كه از آن خشنود خواهند بود; و به يقين خداوند دانا و داراى حلم است.
22|60|(آرى) اين گونه خواهد بود! و هركس به همان اندازه كه به او ستم شده مجازات كند، سپس مورد تعدّى قرار گيرد، خدا او را يارى خواهد كرد; به يقين خداوند بخشنده و آمرزنده است.
22|61|اين (وعده نصرت الهى) بخاطر آن است (كه او بر هر چيز قادر است; خداوندى) كه شب را در روز، و روز را در شب داخل مى كند; و خداوند شنوا و بيناست.
22|62|اين بخاطر آن است كه خداوند حق است; و آنچه را غير از او مى خوانند باطل است; و خداوند بلند مرتبه و بزرگ است.
22|63|آيا نديدى خداوند از آسمان، آبى فرستاد، كه زمين (بر اثر آن) سرسبز و خرّم مى گردد؟! و به يقين خداوند داراى لطف و آگاهى است.
22|64|آنچه در آسمانها و آنچه در زمين است از آنِ اوست; و خداوند، بى نياز و شايسته ستايش است.
22|65|آيا نديدى كه خداوند آنچه را در زمين است و نيز كشتيهايى راكه به فرمان او بر صفحه اقيانوسها حركت مى كنند، مسخر شما كرد; وآسمان [= كرات و سنگهاى آسمانى] را نگه مى دارد، تا جز به اجازه او، بر زمين فرو نيفتند؟! خداوند نسبت به مردم رئوف و مهربان است.
22|66|و او كسى است كه شما را زنده كرد، سپس شما را مى ميراند، بار ديگر شما را زنده مى كند، به يقين انسان بسيار ناسپاس است. 
22|67|براى هر امّتى عبادتى قرار داديم، تا آن عبادت را (در پيشگاه خدا) انجام دهند; پس نبايد در اين امر با تو به نزاع برخيزند! به سوى پروردگارت دعوت كن، كه تو بر هدايت مستقيم قرار دارى (و راه راست همين است).
22|68|و اگر آنان با تو به جدال برخيزند، بگو: «خدا از كارهايى كه انجام مى دهيد آگاهتر است.
22|69|و خداوند در روز قيامت، ميان شما در آنچه اختلاف مى كرديد، داورى مى كند.» 
22|70|آيا نمى دانستى خداوند آنچه را در آسمان و زمين است مى داند؟! همه اينها در كتابى ثبت است (همان كتابِ علمِ بى پايانِ پروردگار); و اين بر خداوند آسان است.
22|71|آنها غير از خداوند، چيزى را مى پرستند كه او هيچ گونه دليلى بر آن نازل نكرده است، و چيزى را كه علم و آگاهى به آن ندارند. و براى ستمكاران، ياورى نيست.
22|72|و هنگامى كه آيات روشنِ ما بر آنان خوانده مى شود، در چهره هاى كافران آثار انكار مشاهده مى كنى، آنچنان كه نزديك است (برخيزند و) به كسانى كه آيات ما را بر آنها مى خوانند حمله كنند! بگو: «آيا شما را به بدتر از اين خبر دهم؟ كه همان آتش سوزنده است كه خدا به كافران وعده داده; و بدسرانجامى است!»
22|73|اى مردم! مَثَلى زده شده است، به آن گوش فرا دهيد: كسانى را كه غير از خدا مى خوانيد (و پرستش مى كنيد)، هرگزنمى توانند مگسى بيافرينند، هر چند براى اين كار دست به دست هم دهند; و هرگاه مگس چيزى از آنها بربايد، نمى توانند آن را بازپس گيرند. هم طلب كننده ناتوان است، و هم طلب شونده (هم عابدان، و هم معبودان).
22|74|خدا را آن گونه كه بايد بشناسند نشناختند; خداوند توانا و شكست ناپذير است.
22|75|خداوند از فرشتگان رسولانى برمى گزيند، و همچنين از انسان ها; به يقين خداوند شنوا و بيناست!
22|76|آنچه پيش روى آنها و پشت سر آنهاست مى داند; و همه امور به سوى خدا بازگردانده مى شود.
22|77|اى كسانى كه ايمان آورده ايد! ركوع كنيد، و سجود به جاآوريد، و پروردگارتان را عبادت كنيد، و كار نيك انجام دهيد، تا رستگار شويد.
22|78|و در راه خدا آنگونه كه سزاوار اوست جهاد كنيد، او شما را برگزيد،و در دين (اسلام) كارِ سنگين و سختى بر شما قرار نداد; از آيين پدرتان ابراهيم پيروى كنيد; خداوند شما را در كتابهاى پيشين و در اين كتاب آسمانى «مسلمان» ناميد، تا پيامبر گواه بر شما باشد، و شما گواهان بر مردم. پس نماز را برپا داريد، و زكات را ادا كنيد، و به خدا تمسّك جوييد،كه او سرپرست (وياور)شماست،چه سرپرست خوبى،وچه ياور شايسته اى!
23|1|به يقين مؤمنان رستگار شدند;
23|2|آنها كه در نمازشان خشوع دارند;
23|3|و آنها كه از لغو و بيهودگى رويگردانند;
23|4|و آنها كه به (دستور) زكات عمل مى كنند;
23|5|و آنها كه دامان خود را حفظ مى كنند;
23|6|جز در مورد همسران و كنيزانشان، كه در بهره گيرى از آنان ملامت نمى شوند;
23|7|و كسانى كه جز اين را طلب كنند، تجاوزگرند.
23|8|و آنها كه امانتها و عهد خود را رعايت مى كنند;
23|9|و آنها كه بر نمازهايشان مواظبت مى نمايند;
23|10|(آرى،) آنها وارثانند.
23|11|(وارثانى) كه بهشت برين را به ارث مى برند، و جاودانه در آن خواهند ماند.
23|12|و ما انسان را از عصاره اى از گِل آفريديم;
23|13|سپس او را نطفه اى در قرارگاهِ مطمئن (رَحِم) قرار داديم;
23|14|سپس نطفه را بصورت علقه [= خون بسته]، و علقه را بصورت مضغه [= چيزى شبيه گوشت جويده شده]، و مضغه را بصورت استخوانهايى درآورديم; و بر استخوانها گوشت پوشانديم; سپس آن را آفرينش تازه اى بخشيديم; پس بزرگ و پر بركت است خدايى كه بهترين آفرينندگان است!
23|15|آنگاه شما بعد از آن مى ميريد;
23|16|سپس در روز قيامت برانگيخته مى شويد.
23|17|ما بر فراز شما هفت راه [= طبقات هفتگانه آسمان] را قرار داديم; و هرگز از خلق (خود) غافل نبوده ايم.
23|18|و از آسمان، آبى به اندازه معين فرو فرستاديم; و آن را در زمين (در جايگاه مخصوصى) ساكن نموديم; و ما بر از بين بردن آن كاملاً قادريم.
23|19|پس بوسيله آن باغهايى از درختان نخل و انگور براى شما ايجاد كرديم; باغهايى كه در آن براى شما ميوه هاى فراوانى است; و از آن مى خوريد.
23|20|و (نيز) درختى را كه از طور سينا مى رويد [= درخت زيتون]، و از آن روغن و «نان خورش» براى خورندگان فراهم مى گردد (آفريديم).
23|21|و در آفرينش چهارپايان براى شما عبرتى است; از آنچه (از شير) در درون آنهاست به شما مى نوشانيم; و براى شما در آنها منافع بسيار (ديگرى) است; و از (گوشت) آنها مى خوريد;
23|22|و بر آنها و بر كشتيها سوار مى شويد.
23|23|ما نوح را به سوى قومش فرستاديم; پس گفت: «اى قوم من! خداوند يكتا را بپرستيد، كه جز او معبودى براى شما نيست; آيا (از پرستش بتها) پرهيز نمى كنيد؟!»
23|24|جمعيّت اشرافى (و مغرور) از قوم او كه كافر بودند گفتند: «اين (مرد) بشرى همچون شما است، كه مى خواهد بر شما برترى جويد; اگر خدا مى خواست (پيامبرى بفرستد) فرشتگانى نازل مى كرد; ما چنين چيزى را هرگز درنياكان خود نشنيده ايم!
23|25|او فقط مردى است كه به جنونى مبتلاست; پس مدّتى درباره او صبر كنيد (تا مرگش فرا رسد، يا از اين بيمارى رهايى يابد.)»
23|26|(نوح)گفت: «پروردگارا! مرا در برابر تكذيب آنان يارى كن.» 
23|27|ما به نوح وحى كرديم كه: كشتى را در حضور ما، و مطابق وحى ما بساز. و هنگامى كه فرمان ما فرا رسد، و (آب از) تنور بجوشد (كه نشانه فرا رسيدن طوفان است)، از هريك (از انواع حيوانات) يك جفت در كشتى سوار كن; و (همچنين) خانواده ات را، مگرآنانى كه قبلاً وعده هلاكشان داده شده [= همسر و فرزند كافرت];و ديگر درباره ستمكاران با من سخن مگو (و شفاعت مكن)، كه آنان همگى غرق خواهند شد.
23|28|و هنگامى كه تو و همه كسانى كه با تو هستند در كشتى مستقر شديد، بگو: «ستايش مخصوص خدايى است كه ما را از قوم ستمكار نجات بخشيد.»
23|29|و بگو: «پروردگارا! ما را در منزلگاهى پربركت فرود آر، و تو بهترين فرود آورندگانى.» 
23|30|(آرى،) در اين ماجرا (براى صاحبان عقل و انديشه) آيات و نشانه هايى است; و ما به يقين (همگان را) آزمايش مى كنيم.
23|31|سپس گروه ديگرى را بعد از آنها به وجود آورديم.
23|32|و در ميان آنان پيامبرى از خودشان فرستاديم كه: «خداى يگانه را بپرستيد; كه جز اومعبودى براى شما نيست; آيا (با اين همه، از شرك) پرهيز نمى كنيد؟!»
23|33|ولى اشرافيان (خودخواه) از قوم او كه كافر بودند، و ديدار آخرت را تكذيب مى كردند، و در زندگى دنيا به آنان ناز و نعمت داده بوديم، گفتند: «اين بشرى است مثل شما; از آنچه شما مى خوريد مى خورد; و از آنچه مى نوشيدمى نوشد! (پس چگونه مى تواند پيامبر باشد؟!)
23|34|و اگر از بشرى همانند خودتان اطاعت كنيد، در اين صورت به يقين شما زيانكاريد.
23|35|آيا او به شما وعده مى دهدهنگامى كه مُرديد و خاك و استخوانهايى (پوسيده) شديد، (از قبرها) بيرون آورده مى شويد؟!
23|36|دور است، دور است اين وعده هايى كه به شما داده مى شود!
23|37|به يقين غيراز اين زندگى دنياى ما، چيزى (در كار) نيست; پيوسته گروهى ازمامى ميريم، و نسل ديگرى زنده مى شود; و ما هرگز برانگيخته نخواهيم شد!
23|38|او فقط مردى است كه بر خدا دروغ بسته; و ما هرگز به او ايمان نخواهيم آورد!»
23|39|(پيامبرشان) گفت: «پروردگارا! مرا در برابر تكذيب آنان يارى كن!» 
23|40|(خداوند) فرمود: «بزودى پشيمان خواهند شد; (امّا زمانى كه ديگر سودى به حالشان ندارد.)»
23|41|سرانجام صيحه (مرگبار آسمانى) آنها را بحق فرو گرفت; و ما آنها را همچون خاشاكى بر سيلاب قرار داديم; دور باد قوم ستمكار (از رحمت خدا)!
23|42|سپس اقوام ديگرى را پس از آنها پديد آورديم.
23|43|هيچ امّتى بر اجل حتمى خود پيشى نمى گيرد، و از آن تأخير نيز نمى كند.
23|44|سپس پيامبران خود را يكى پس از ديگرى فرستاديم; هر زمان پيامبرى براى (هدايت) قومى مى آمد،او را تكذيب مى كردند; و ما اين امّتهاى سركش را يكى پس از ديگرى هلاك نموديم، و آنها را خبرهايى قرار داديم; (كه تنها نامى از آنان باقى ماند.) دور باد (از رحمت خدا) قومى كه ايمان نمى آورند!
23|45|سپس موسى و برادرش هارون را با آيات خود و دليلى روشن فرستاديم،
23|46|به سوى فرعون و اطرافيان اشرافى او; امّا آنها تكبّر كردند،و آنها مردمى برترى جوى بودند.
23|47|آنها گفتند: «آيا ما به دو بشر همانند خودمان ايمان بياوريم، درحالى كه قوم آنها ما را مى پرستند (و بردگان ما هستند)؟!»
23|48|و آنها آن دو را تكذيب كردند; و سرانجام هلاك شدند.
23|49|و ما به موسى كتاب آسمانى داديم; شايد آنان [= بنى اسرائيل]هدايت شوند.
23|50|و ما فرزند مريم [= عيسى] و مادرش را نشانه اى قرار داديم; و آنها را در سرزمين مرتفعى كه داراى امنيّت و آب روان بود جاى داديم.
23|51|اى پيامبران! از غذاهاى پاكيزه بخوريد، و عمل صالح انجام دهيد، كه من به آنچه انجام مى دهيد دانا هستم.
23|52|و اين است امّت شما كه همگى امّت واحدى هستيد; و من پروردگارشما هستم; پس،از (مخالفت فرمان) من بپرهيزيد! 
23|53|(گروهى از پيروان ناآگاه پيامبران) كار خود را در ميان خويش به پراكندگى كشاندند، و هر گروهى به راهى رفتند; هر گروه به آنچه نزد خود دارند شادمانند! 
23|54|آنها را در جهل و غفلتشان رها كن تا زمانى (كه مرگشان فرا رسد يا گرفتار عذاب الهى شوند).
23|55|آيا گمان مى كنند اموال و فرزندانى كه به آنان مى بخشيم،
23|56|براى اين است كه درهاى خيرات را با سرعت به روى آنها بگشاييم؟! (چنين نيست) بلكه آنها نمى فهمند (كه اين وسيله امتحانشان است).
23|57|به يقين كسانى كه از خوف پروردگارشان بيمناكند،
23|58|و آنان كه به آيات پروردگارشان ايمان مى آورند،
23|59|و آنها كه به پروردگارشان شرك نمى ورزند،
23|60|و آنها كه نهايت كوشش را در انجام طاعات به خرج مى دهند و با اين حال، از اين كه سرانجام به سوى پروردگارشان باز مى گردند، دل هايشان ترسان است 
23|61|چنين كسانى درخيرات شتاب مى كنند و از ديگران پيشى مى گيرند.
23|62|و ما هيچ كس را جز به اندازه تواناييش تكليف نمى كنيم; و نزد ما كتابى است كه بحق سخن مى گويد; و به آنان هيچ ستمى نمى شود.
23|63|ولى دلهاى آنها از اين (نامه اعمال و روز حساب) در بى خبرى فرو رفته; و اعمال (زشتى) جز اين دارند كه پيوسته آن را انجام مى دهند.
23|64|تا زمانى كه متنعّمان (مغرور) آنها را در چنگال عذاب گرفتار سازيم; ناگاه، ناله هاى دردناك و استغاثه آميز آنها بلند مى شود. 
23|65|(امّا به آنها گفته مى شود:) امروز ناله و فرياد نكنيد، زيرا از سوى ما يارى نخواهيد شد.
23|66|(آيا فراموش كرده ايد كه) در گذشته آيات من پيوسته بر شما خوانده مى شد; امّا شما (اعراض كرده) به عقب باز مى گشتيد؟!
23|67|در حالى كه در برابر او [= پيامبر] استكبار مى كرديد، و در جلسات شبانه خود به بدگويى مى پرداختيد!
23|68|آيا آنها در اين گفتار (الهى) نينديشيدند، يا اين كه چيزى براى آنان آمده كه براى نياكانشان نيامده است؟!
23|69|يا اين كه پيامبرشان را نشناختند (وازسوابق او آگاه نيستند)، از اين رو او را انكار مى كنند؟!
23|70|يا مى گويند او به جنون مبتلا است؟! (چنين نيست) بلكه او حق را براى آنان آورده; امّا بيشترشان از حق كراهت دارند (و گريزانند).
23|71|و اگر حق از هوسهاى آنها پيروى مى كرد، آسمانها و زمين و همه كسانى كه در آنها هستند تباه مى شدند. و ما به آنها چيزى داديم كه مايه يادآورى (و عزّت و شرف) آنهاست، امّا آنان از آنچه مايه يادآورى (و عزت) آنهاست رويگردانند.
23|72|يا اين كه تو از آنها مزد و هزينه اى (در برابر دعوتت) مى خواهى؟ با اين كه مزد پروردگارت بهتر، و او بهترين روزى دهندگان است.
23|73|به يقين، تو آنان را به راه راست دعوت مى كنى.
23|74|امّا كسانى كه به آخرت ايمان ندارند از اين راه منحرف مى شوند.
23|75|و اگر به آنان رحم كنيم و ناراحتى ها (و مشكلات) آنان را برطرف سازيم، (نه تنها بيدار نمى شوند، بلكه) در طغيانشان لجاجت مىورزند و سرگردان مى مانند.
23|76|و به راستى ما آنها را به عذاب (و بلا) گرفتار ساختيم(تا بيدار شوند)، امّا آنان نه در برابر پروردگارشان تواضع كردند، و نه به درگاهش تضرّع مى كنند.
23|77|(اين وضع ادامه مى يابد) تا زمانى كه درى از عذاب شديد به روى آنان بگشاييم، (و چنان گرفتار مى شوند كه) ناگهان كاملاً مأيوس گردند.
23|78|و او كسى است كه براى شما گوش و چشم و عقل آفريد; امّا كمتر شكر (او را) به جا مى آوريد.
23|79|و او كسى است كه شما را در زمين آفريد; و به سوى او محشور مى شويد.
23|80|و او كسى است كه زنده مى كند و مى ميراند; و آمد و شد شب و روز از آنِ اوست; آيا نمى انديشيد؟!
23|81|(نه تنها نمى انديشند،) بلكه آنان نيز مثل آنچه پيشينيان گفته بودند گفتند.
23|82|آنها گفتند: «آيا هنگامى كه مُرديم و خاك و استخوانهايى (پوسيده) شديم، آيا برانگيخته خواهيم شد؟!
23|83|اين وعده به ما و پدرانمان از قبل داده شده; اين فقط افسانه هاى پيشينيان است.»
23|84|بگو: «زمين و كسانى كه در آن هستند از آن كيست، اگر شما مى دانيد؟!»
23|85|بزودى مى گويند: «(همه) از آنِ خداست.» بگو: «آيا متذكّر نمى شويد؟!»
23|86|بگو: «چه كسى پروردگار آسمانهاى هفتگانه، و پروردگار عرش عظيم است؟»
23|87|بزودى خواهند گفت: «(همه اينها) از آن خداست!» بگو: «آيا تقوا پيشه نمى كنيد (و دست از شرك بر نمى داريد)؟!»
23|88|بگو: «اگر مى دانيد، چه كسى حاكميت همه موجودات را در دست دارد، و (به بى پناهان) پناه مى دهد، و نياز به پناه دادن ندارد؟!»
23|89|خواهند گفت: «(همه اينها) از آنِ خداست!» بگو: «با اين حال چگونه (مى گوييد) سحر شده ايد (و اين سخنان سحر و افسون است)؟!»
23|90|(چنين نيست) بلكه ما حق را براى آنها آورديم; و به يقين آنها دروغ گو هستند. 
23|91|خدا هرگز فرزندى اختيار نكرده; و خداى ديگرى با او نيست; كه اگر چنين مى شد، هر يك از خدايان مخلوقات خود را تحت تدبير خود مى برد و بعضى از آنان بر بعضى ديگر برترى مى جست (و جهان هستى به تباهى كشيده مى شد); منزّه است خدا از آنچه آنان توصيف مى كنند!
23|92|او داناى نهان و آشكار است; پس برتر است از آنچه همتاى او قرار مى دهند!
23|93|بگو: «پروردگارا! اگر عذابهايى را كه به آنان وعده داده مى شودبه من نشان دهى،
23|94|پروردگارا! مرا (در اين عذابها) با گروه ستمكاران قرار مده.»
23|95|و ما تواناييم كه آنچه را به آنها وعده مى دهيم به تو نشان دهيم.
23|96|بدى را به بهترين راه و روش دفع كن (و پاسخ بدى را به نيكى ده). ما به آنچه توصيف مى كنند داناتريم.
23|97|و بگو: «پروردگارا! از وسوسه هاى شياطين به تو پناه مى برم;
23|98|و پروردگارا از اين كه آنان نزد من حاضر شوند به تو پناه مى برم.»
23|99|(آنها همچنان به راه غلط خود ادامه مى دهند) تا زمانى كه مرگ يكى از آنان فرا رسد، مى گويد: «پروردگارا! مرا باز گردانيد; 
23|100|شايد در برابر آنچه ترك كردم (و كوتاهى نمودم) عمل صالحى انجام دهم.»(ولى به او مى گويند:) چنين نيست! اين سخنى است كه او به زبان مى گويد (و اگر بازگردد، همان راه را ادامه مى دهد); و در پى (مرگ) آنان برزخى است تا روزى كه برانگيخته شوند.
23|101|و هنگامى كه در «صور» دميده شود، هيچ يك از پيوندهاى خويشاوندى در آن روز ميان آنها نخواهد بود; و از يكديگر تقاضاى كمك نمى كنند (چون كارى از كسى ساخته نيست).
23|102|كسانى كه كفه ترازوهاى (عمل) آنها سنگين است، همان رستگارانند.
23|103|و آنان كه كفه ترازوهاى (عمل) آنها سبك باشد، كسانى هستند كه سرمايه وجود خود را از دست داده، در جهنم جاودانه خواهند ماند.
23|104|شعله هاى سوزان آتش (همچون شمشير) به صورتهايشان نواخته مى شود; و در دوزخ چهره اى زشت و عبوس دارند.
23|105|(به آنها گفته مى شود:) آيا آيات من بر شما خوانده نمى شد، پس آن را تكذيب مى كرديد؟!
23|106|مى گويند: «پروردگارا! تيره بختى ما بر ما چيره شد،و ما گروه گمراهى بوديم.
23|107|پروردگارا! ما را از اين (دوزخ) بيرون آر، اگر تكرار كرديم به يقين ستمكاريم (و مستحق عذاب).»
23|108|(خداوند) مى گويد: «دور شويد و به دوزخ درآييد، و با من سخن مگوييد!
23|109|(فراموش كرده ايد) گروهى از بندگانم مى گفتند: پروردگارا! ما ايمان آورديم; ما را بيامرز و بر ما رحم كن; و تو بهترين رحم كنندگانى.
23|110|امّا شما آنها را به باد مسخره گرفتيد تا (اين عمل) شما را از ياد من غافل كرد; و شما به آنان مى خنديديد!
23|111|ولى من امروز آنها را بخاطر صبر و استقامتشان پاداش دادم; آنها پيروز و رستگارند.»
23|112|(خداوند) مى گويد: «چند سال در روى زمين درنگ كرديد؟» 
23|113|(در پاسخ) مى گويند: «به اندازه يك روز، يا بخشى از يك روز. از شمار بپرس.»
23|114|مى فرمايد: «(آرى،) شما مقدار كمى درنگ كرديد اگر مى دانستيد!» 
23|115|آيا گمان كرديد شما را بيهوده آفريده ايم، و به سوى ما بازگردانده نمى شويد؟!
23|116|پس بلندمرتبه است خداوندى كه فرمانرواى حق است، معبودى جز او نيست; و او پروردگارعرش كريم است.
23|117|و هركس معبود ديگرى را با خدا بخواند ـ و به يقين هيچ دليلى بر آن نخواهد داشت ـ حساب او نزد پروردگارش خواهد بود; به راستى كافران رستگار نخواهند شد.
23|118|و بگو: «پروردگارا! مرا بيامرز و رحمت كن; و تو بهترين رحم كنندگانى.»
24|1|(اين) سوره اى است كه آن را فرو فرستاديم، و (عمل به آن را) واجب نموديم، و در آن آيات روشنى نازل كرديم، شايد شما متذكّر شويد.
24|2|هر يك از زن و مرد زناكار راصد تازيانه بزنيد; و نبايد رأفت (و محبّت كاذب) نسبت به آن دو شما را از (اجراى) حكم الهى مانع شود، اگر به خدا و روز جزا ايمان داريد; و بايد گروهى از مؤمنان مجازاتشان را مشاهده كنند.
24|3|مرد زناكار جز با زن زناكار يا مشرك ازدواج نمى كند; و زن زناكار را،جز مرد زناكار يا مشرك، به ازدواج خود در نمى آورد; و اين كار بر مؤمنان حرام شده است.
24|4|و كسانى كه زنان پاكدامن را (به زنا) متهم مى كنند، سپس چهار شاهد (بر مدعاى خود) نمى آورند، آنها را هشتاد تازيانه بزنيد و شهادتشان را هرگز نپذيريد; و آنها همان فاسقانند.
24|5|مگر كسانى كه بعد از آن توبه كنند و جبران نمايند (كه خداوند آنها را مى بخشد) زيرا خداوند آمرزنده و مهربان است.
24|6|و كسانى كه زنان خود را (به زنا) متهم مى كنند،و گواهانى جز خودشان ندارند، هريك از آنها بايد چهار مرتبه به نام خدا شهادت دهد كه از راستگويان است;
24|7|و در پنجمين بار بگويد كه لعنت خدا بر او باد اگر از دروغگويان باشد.
24|8|آن زن نيز مى تواند كيفر (زنا) را از خود دور كند، به اين طريق كه چهار بار خدا را به شهادت طلبد كه آن مرد (در اين نسبتى كه به او داده) از دروغگويان است.
24|9|و بار پنجم بگويد كه غضب خدا بر او باد اگر آن مرد از راستگويان باشد (و در اين صورت مجازات از هر دو برداشته مى شود).
24|10|و اگر فضل و رحمت خدا شامل حال شما نبود و اين كه او توبه پذير و حكيم است (بسيارى از شما گرفتار مجازات سخت الهى مى شديد)!
24|11|به يقين كسانى كه آن تهمت عظيم را عنوان كردند گروهى (متشكّل و توطئه گر) از شما بودند; امّا گمان نكنيد اين ماجرا به زيان شماست، بلكه خير شما در آن است; هر يك از آنها سهم خود را از اين گناهى كه مرتكب شدند دارند; و آن كس از آنان كه بخش مهمّ آن را بر عهده داشت عذاب عظيمى براى اوست!
24|12|چرا هنگامى كه اين (تهمت) را شنيديد، مردان و زنان باايمان نسبت به كسى كه از خودشان بود، گمان خير نبردند و نگفتند اين دروغ بزرگِ آشكارى است؟!
24|13|چراچهار شاهد بر آن نياوردند؟! و هنگامى كه گواهان را نياوردند، آنان در پيشگاه خدا دروغگويانند.
24|14|و اگر فضل و رحمت الهى در دنيا و آخرت شامل حال شما نمى شد، بخاطر اين گناهى كه كرديد عذاب سختى به شما مى رسيد!
24|15|(به ياد آوريد) زمانى را كه اين شايعه را از زبان يكديگر مى گرفتيد، و با دهان خود سخنى مى گفتيد كه به آن يقين نداشتيد; و آن را ساده و كوچك مى پنداشتيد در حالى كه نزد خدا بزرگ است!
24|16|چرا هنگامى كه آن را شنيديد نگفتيد: «ما حق نداريم كه به اين سخن تكلّم كنيم; خداوندا منزّهى تو، اين بهتان بزرگى است»؟!
24|17|خداوند شما را اندرز مى دهد كه اگر ايمان داريد هرگز چنين كارى را تكرار نكنيد. 
24|18|و خداوند آيات را براى شما بيان مى كند، و خدا دانا و حكيم است.
24|19|به يقين كسانى كه دوست دارند زشتيها در ميان مردم باايمان شايع شود براى آنان در دنيا و آخرت عذاب دردناكى است; و خداوند مى داند و شما نمى دانيد.
24|20|و اگر فضل و رحمت الهى شامل حال شما نبود و اين كه خدا رئوف و مهربان است (مجازات سختى دامانتان را مى گرفت)!
24|21|اى كسانى كه ايمان آورده ايد! از گامهاى شيطان پيروى نكنيد. هر كس پيرو گامهاى شيطان شود او به كارهاى زشت و منكر فرمان مى دهد. و اگر فضل و رحمت الهى شامل حال شما نبود، هرگز احدى از شما پاك نمى شد; ولى خداوند هر كه را بخواهد (و شايسته باشد) پاكيزه مى سازد، و خدا شنوا و داناست.
24|22|آنها كه از ميان شما داراى برترى (مالى) و وسعت زندگى هستند نبايد سوگند ياد كنند كه از انفاق نسبت به نزديكان و مستمندان و مهاجران در راه خدا دريغ نمايند; آنها بايد عفو كنند و چشم بپوشند; آيا دوست نمى داريد خداوند شما را بيامرزد؟! و خداوند آمرزنده و مهربان است.
24|23|كسانى كه زنان پاكدامن و بى خبر (از هر گونه آلودگى) و مؤمن را متهم مى سازند، در دنيا و آخرت از رحمت الهى دور شدند و عذاب سختى براى آنهاست. 
24|24|در روزى كه زبانها و دستها و پاهايشان بر ضدّ آنها بر اعمالى كه مرتكب مى شدند گواهى مى دهد.
24|25|آن روز، خداوند جزاى واقعى آنان را بى كم و كاست مى دهد; و مى دانند كه خداوند حقِّ آشكار است. 
24|26|زنان ناپاك از آنِ مردان ناپاكند، و مردان ناپاك از آنِ زنان ناپاك; و زنان پاك از آن مردان پاكند، و مردان پاك از آن زنان پاك! اينان از آنچه كه (ناپاكان) به آنان نسبت مى دهند مبرّا هستند; و براى آنان آمرزش (الهى) و روزى پرارزشى است.
24|27|اى كسانى كه ايمان آورده ايد! در خانه هايى غير از خانه خود وارد نشويد تا اجازه بگيريد و بر اهل آن خانه سلام كنيد; اين براى شما بهتر است; شايد متذكّر شويد.
24|28|و اگر كسى را در آن نيافتيد، وارد آن نشويد تا به شما اجازه داده شود; و اگر گفته شود: «بازگرديد!» بازگرديد; اين براى شما پاكيزه تر است; و خداوند به آنچه انجام مى دهيد دانا است.
24|29|(ولى) هيچ گناهى بر شما نيست كه وارد خانه هاى غير مسكونى بشويد كه در آن متاعى متعلّق به شما وجود دارد; و خدا آنچه را آشكار مى كنيد و آنچه را پنهان مى داريد، مى داند.
24|30|به مؤمنان بگو چشمهاى خود را (از نگاه به نامحرمان) فرو گيرند، و دامان خود را (از بى عفتى) حفظ كنند; اين براى آنان پاكيزه تر است; خداوند به آنچه انجام مى دهندآگاه است.
24|31|و به زنان با ايمان بگو چشمهاى خود را (از نگاه هوس آلود) فرو گيرند، و دامان خويش را (از بى عفتى) حفظ كنند و زينت خود را ـ جز آن مقدار از آنان كه نمايان است ـ آشكار ننمايند، و (اطراف) روسرى هاى خود را بر سينه خود افكنند (تا گردن و سينه با آن پوشانده شود)، وزينت خود را آشكار نسازند مگر براى شوهرانشان، يا پدرانشان، يا پدران شوهرانشان، يا پسرانشان، يا پسران همسرانشان، يا برادرانشان، يا پسران برادرانشان، يا پسران خواهرانشان، يا زنان هم كيششان، يا بردگانشان [= كنيزانشان]، يا مردان سفيه وابسته (به آنها) كه تمايلى به زن ندارند، يا كودكانى كه از امور جنسى مربوط به زنان آگاه نيستند; و (به زنان با ايمان بگو: هنگام راه رفتن) پاهاى خود را به زمين نزنند تا زينتِ پنهانيشان دانسته شود (و صداى خلخال كه برپا دارند به گوش رسد). و اى مؤمنان همگى به سوى خدا بازگرديد، تا رستگار شويد.
24|32|مردان و زنان بى همسر خود را همسر دهيد، همچنين غلامان و كنيزان صالح و درستكارتان را; اگر فقير و تنگدست باشند، خداوند از فضل خود آنان را بى نياز مى سازد; (فضل) خداوند واسع و (از نيازهاى بندگان) آگاه است.
24|33|و كسانى كه امكانى براى ازدواج نمى يابند، بايد پاكدامنى پيشه كنند تا خداوند از فضل خود آنان را بى نياز گرداند. و آن بردگانتان كه خواستار قرار داد براى آزادى هستند، با آنان قرارداد ببنديد اگر صلاحيت (زندگى مستقل را) در آنان احساس مى كنيد; و چيزى از مال خدا را كه به شما داده است به آنان بدهيد. و كنيزان خود را براى دستيابى شما به متاع ناپايدار زندگى دنيا مجبور به خودفروشى نكنيد. (به خصوص) اگر خودشان مى خواهند پاك بمانند. و هركس آنها را (بر اين كار) اجبار كند، (سپس پشيمان گردد، و توبه كند) خداوند بعد از اين اجبار كردن آنها آمرزنده و مهربان است.
24|34|ما بر شما آياتى روشنگر فرستاديم، اخبارى از كسانى كه پيش از شما بودند، و موعظه و اندرزى براى پرهيزگاران.
24|35|خداوند نور آسمانها و زمين است; و مَثَل نورش همانند چراغدانى است كه در آن چراغى (پرفروغ) باشد، آن چراغ در حبابى قرار گيرد، حبابى (شفاف و درخشنده) همچون ستاره اى فروزان، چراغى كه افروخته مى شود از (روغن) درخت پربركت زيتونى كه نه شرقى است و نه غربى; روغنش (آنچنان صاف و خالص است كه) نزديك است بدون تماس با آتش شعلهور شود; نورى است بر فراز نورى; و خدا هركس را بخواهد با نور خود هدايت مى كند، و خدا براى مردم مثلها مى زند و خداوند به هر چيزى داناست.
24|36|(اين چراغ پرفروغ) در خانه هايى قرار دارد كه خداوند اذن فرموده (ديواره هاى) آن را بالا برند (تا از دستبرد شياطين در امان باشد); و در آنها نام خدا برده شود، و صبح و شام در آنها تسبيح او گويند.
24|37|مردانى كه هيچ تجارت و داد و ستدى آنان را از ياد خدا و برپا داشتن نماز و اداى زكات غافل نمى كند; آنها از روزى مى ترسند كه در آن،دلها و چشمها دگرگون مى شود.
24|38|(آنها چنين مى كنند) تا خداوند آنان را به بهترين اعمالى كه انجام داده اند پاداش دهد، و از فضل خود بر (پاداش) آنها بيفزايد; و خداوند به هركس بخواهد بى حساب روزى مى دهد (و از مواهب بى انتهاى خويش بهره مند مى سازد).
24|39|كسانى كه كافر شدند، اعمالشان همچون سرابى است در يك كوير كه انسان تشنه (از دور) آن را آب مى پندارد; امّا هنگامى كه به سراغ آن مى آيد چيزى نمى يابد، و خدا را نزد آن مى يابد كه حساب او را بطور كامل مى دهد; و خداوند سريع الحساب است.
24|40|يا همچون ظلماتى در يك درياى عميق و پهناور كه موجى آن را پوشانده، و بر فراز آن موج ديگرى،و بر فراز آن ابرى تاريك است; ظلمتهايى است يكى بر فراز ديگرى، (آن گونه كه) هرگاه دست خود را خارج كند ممكن نيست آن را ببيند! و كسى كه خدا نورى براى او قرار نداده، هيچ نورى براى او نيست.
24|41|آيا نديدى تمام آنان كه در آسمانها و زمينند براى خدا تسبيح مى گويند، و همچنين پرندگان به هنگامى كه بر فراز آسمان بال گسترده اند؟! هر يك از آنها نماز و تسبيح خود را مى داند; و خداوند به آنچه انجام مى دهند داناست.
24|42|و از براى خداست حكومت و مالكيت آسمانها و زمين; و بازگشت (همه) به سوى اوست.
24|43|آيا نديدى كه خداوند ابرهايى را به آرامى مى راند، سپس ميان آنها پيوند مى دهد، و بعد آن را متراكم مى سازد؟! در اين حال، مى بينى كه (دانه هاى) باران از لابه لاى آن خارج مى شود; و از آسمان ـ از كوههايى در آن [= ابرهايى به شكل كوه] ـ دانه هاى تگرگ نازل مى كند، و هر كس را بخواهد بوسيله آن زيان مى رساند، و از هر كس بخواهد اين زيان را برطرف مى كند; نزديك است درخشندگى برق آن (ابرها، بينايى) چشمها را ببرد!
24|44|خداوند شب و روز را دگرگون (و جابه جا) مى كند; به يقين در اين عبرتى است براى صاحبان بصيرت.
24|45|و خداوند هر جنبنده اى را ازآبى آفريد; گروهى از آنها بر شكم خود راه مى روند، و گروهى بر دو پاى خود، و گروهى بر چهارپا راه مى روند; خداوند آنچه را بخواهد مى آفريند، زيرا خدا بر همه چيز تواناست.
24|46|ما آيات روشنگرى نازل كرديم; و خدا هر كه را بخواهد (و شايسته باشد) به راه راست هدايت مى كند.
24|47|آنها مى گويند: «به خدا و پيامبر ايمان آورده ايم و اطاعت كرده ايم.» ولى بعد از اين (ادعا)، گروهى از آنان رويگردان مى شوند; آنها (در حقيقت) مؤمن نيستند.
24|48|و هنگامى كه به سوى خدا وپيامبرش دعوت شوند تا در ميانشان داورى كند، ناگهان گروهى از آنان رويگردان مى شوند.
24|49|ولى اگر آنها حقى داشته باشند (و داورى به نفع آنها باشد) با سرعت و تسليم به سوى او مى آيند.
24|50|آيا در دلهاى آنان بيمارى است، يا شك و ترديد دارند، يا مى ترسند خدا و پيامبرش بر آنان ستم كنند؟! (چنين نيست)، بلكه آنها خودشان ستمكارند. 
24|51|سخن مؤمنان، هنگامى كه به سوى خدا و پيامبرش دعوت شوند تا ميان آنان داورى كند، تنها (و در هر حال) اين است كه مى گويند: «شنيديم و اطاعت كرديم.» و اينها همان رستگاران (واقعى) هستند.
24|52|و هر كس خدا و پيامبرش را اطاعت كند،و از خدا بترسد و از (مخالفت فرمان) او بپرهيزد، چنين كسانى همان پيروزمندان (واقعى) هستند.
24|53|آنها با نهايت تأكيد به خدا سوگند ياد كردند كه اگر به آنان فرمان دهى، (به سوى ميدان جهاد) بيرون مى روند (و حاضرند از مال و جان خود چشم بپوشند); بگو: «سوگند ياد نكنيد; شما اطاعت شايسته داشته باشيد كه خداوند به آنچه انجام مى دهيد آگاه است.»
24|54|بگو: «اطاعت كنيد خدا را، و اطاعت كنيد پيامبر (خدا) را; و اگر سرپيچى نماييد، پيامبر مسؤول تكاليف خويش است و شما مسؤول تكاليف خود; و اگر از او اطاعت كنيد، هدايت خواهيد شد; و بر پيامبر چيزى جز ابلاغ آشكار نيست.»
24|55|خداوند به كسانى از شما كه ايمان آوردهو كارهاى شايسته انجام داده اند وعده داده است كه به يقين، خلافت روى زمين را به آنان خواهد داد، همان گونه كه به پيشينيان آنها خلافت بخشيد; و دين و آيينى را كه براى آنان پسنديده، بر ايشان پابرجا و ريشه دار خواهد ساخت; و ترسشان را به امنيت و آرامش مبدّل مى كند، (بگونه اى) كه فقط مرا مى پرستند و چيزى را همتاى من قرار نخواهند داد. و كسانى كه پس از آن كافر شوند، آنها همان فاسقانند.
24|56|و نماز را بر پا داريد، و زكات را بدهيد، و پيامبر را اطاعت كنيد تا مشمول رحمت شويد.
24|57|گمان مبر كافران مى توانند از مجازات الهى در زمين فرار كنند. جايگاه آنان آتش است، و چه بد سرانجامى است!
24|58|اى كسانى كه ايمان آورده ايد! بردگان شما، و همچنين كسانى از شما كه به حدّ بلوغ نرسيده اند، در سه وقت بايد از شما اجازه بگيرند: پيش از نماز صبح، و نيمروز هنگامى كه لباسهاى (معمولى) خود را بيرون مى آوريد، و بعد از نماز عشا; اين سه (وقت خصوصى) براى خلوت شماست; امّا بعد از اين سه وقت، گناهى بر شما و بر آنان نيست (كه بدون اذن وارد شوند) و بر گرد يكديگر بگرديد (و با صفا و صميميت به يكديگر خدمت نماييد). اين گونه خداوند آيات را براى شما روشن مى سازد، و خداوند دانا و حكيم است.
24|59|و هنگامى كه اطفال شما به حد بلوغ رسند بايد اجازه بگيرند، همان گونه كه اشخاصى كه پيش از آنان بودند اجازه مى گرفتند;اينچنين خداوند آياتش را براى شما بيان مى كند، و خدا دانا و حكيم است.
24|60|و زنان از كار افتاده اى كه اميد به ازدواج ندارند، گناهى بر آنان نيست كه لباسهاى (رويين) خود را بر زمين بگذارند، در حالى كه (در برابر مردم) خودآرايى نكنند; و اگر خود را بپوشانند براى آنان بهتر است; و خداوند شنوا و داناست.
24|61|بر نابينا و افراد لنگ و بيمار ايرادى نيست (كه با شما هم غذا شوند)، و بر شما نيز ايرادى نيست كه از خانه هاى خودتان [=خانه هاى فرزندان يا همسرانتان كه خانه خودِ شما محسوب مى شود بدون اجازه خاصّى] غذا بخوريد; و همچنين خانه هاى پدرانتان، يا خانه هاى مادرانتان، يا خانه هاى برادرانتان، يا خانه هاى خواهرانتان، يا خانه هاى عموهايتان، يا خانه هاى عمه هايتان، يا خانه هاى داييهايتان، يا خانه هاى خاله هايتان، يا خانه هايى كه كليدهايش در اختيار شماست، يا خانه هاى دوستانتان، بر شما ايرادى نيست كه بطور دسته جمعى يا جداگانه غذا بخوريد; و هنگامى كه داخل خانه اى شديد، بر خويشتن سلام كنيد، سلام و تحيّتى از سوى خداوند، سلامى پربركتو پاكيزه. اين گونه خداوند آيات را براى شما روشن مى كند، باشد كه بينديشيد.
24|62|مؤمنان (واقعى) تنها كسانى هستند كه به خدا و پيامبرش ايمان آورده اند و هنگامى كه در كار جامع (و مهمّى) با او باشند، بى اجازه او جايى نمى روند.كسانى كه از تو اجازه مى گيرند، براستى به خدا و پيامبرش ايمان آورده اند. در اين صورت، هرگاه براى بعضى كارهاى (مهمّ) خود از تو اجازه بخواهند،به هر كدام كه مى خواهى (و صلاح مى بينى) اجازه ده، و برايشان از خدا آمرزش بخواه كه خداوند آمرزنده و مهربان است.
24|63|دعوت پيامبر (از شما) را در ميان خود، مانند دعوت از يكديگر قرار ندهيد; (و از دعوت پيامبر هيچگاه تخلف نكنيد) خداوند كسانى از شما را كه پشت سر ديگران پنهان مى شوند، و يكى پس از ديگرى فرار مى كنند مى داند. پس كسانى كه فرمان او را مخالفت مى كنند، بايد بترسند از اين كه فتنه اى دامنشان را بگيرد، يا عذابى دردناك به آنها برسد!
24|64|آگاه باشيد كه براى خداست آنچه در آسمانها و زمين است; او مى داندآنچه را كه شما بر آن هستيد، و (مى داند) روزى را كه به سوى او بازگردانده مى شوند; و (در آن روز) آنها را از اعمالى كه انجام دادند آگاه مى سازد; و خداوند به هر چيزى داناست.
25|1|زوال ناپذير و پربركت است كسى كه قرآن را بر بنده اش نازل كرد تا بيم دهنده جهانيان باشد.
25|2|خداوندى كه حكومت آسمانها و زمين از آنِ اوست، و فرزندى (براى خود) انتخاب نكرده، و همتايى در حكومت ندارد، و همه چيز را آفريد و به دقت اندازه گيرى نمود.
25|3|آنان غير از خداوند معبودانى (براى خود) برگزيدند; كه چيزى را نمى آفرينند، در حالى كه خودشان مخلوقند، نه مالك زيان و سود خويشند، و نه مالك مرگ و حيات و رستاخيز خود.
25|4|و كافران گفتند: «اين (قرآن) فقط دروغى است كه او به خدا افترا بسته، و گروهى ديگر او را بر اين كار يارى داده اند.» آنها (با اين سخن،) ظلم و دروغ بزرگى را مرتكب شدند.
25|5|و گفتند: «اين همان افسانه هاى پيشينيان است كه وى آن را رونويس كرده، و هر صبح و شام بر او املا مى شود.» 
25|6|بگو: «كسى آن را نازل كرده كه اسرار آسمانها و زمين را مى داند; به يقين او (هميشه) آمرزنده و مهربان بوده است.»
25|7|و گفتند: «چرا اين پيامبر غذا مى خورد و در بازارها راه مى رود؟! (نه سنّت فرشتگان را دارد و نه روش شاهان را!) چرا (لااقل) فرشته اى بر او نازل نشده كه همراه وى مردم را انذار كند (و گواه صدق دعوى او باشد)؟!
25|8|يا گنجى (از آسمان) براى او فرستاده شود، يا باغى داشته باشد كه از (ميوه) آن بخورد (و امرار معاش كند)؟!» و ستمكاران گفتند: «شما تنها از مردى افسون شده پيروى مى كنيد!»
25|9|ببين چگونه براى تو مثلها زدند و گمراه شدند، و توان پيدا كردنِ راه را ندارند!
25|10|زوال ناپذير و پربركت است خدايى كه اگر بخواهد براى تو بهتر از اينها قرار مى دهد: باغهايى كه نهرها از پاى درختانش جارى است، و (اگر بخواهد)براى تو كاخهايى مجلّل قرار مى دهد.
25|11|بلكه (اينها همه بهانه است و) آنان قيامت را تكذيب كرده اند; و ما براى كسى كه قيامت را تكذيب كند، آتشى شعلهور و سوزان فراهم كرده ايم!
25|12|هنگامى كه (اين آتش) آنان را از مكانى دور ببيند، صداى خشم آلودش را كه با نفس زدن شديد همراه است مى شنوند.
25|13|و هنگامى كه در جاى محدود و تنگى از آن افكنده شوند در حالى كه در غل و زنجيرند، در آنجا فرياد واويلاى آنان بلند مى شود!
25|14|(به آنان گفته مى شود:) امروز يك بار واويلا كم است، بلكه بسيار واويلا بگوييد!
25|15|(اى پيامبر!) بگو: «آيا اين بهتر است يا بهشت جاويدانى كه به پرهيزگاران وعده داده شده؟! بهشتى كه پاداش اعمال آنها، و سرانجامشان است.» 
25|16|هر چه بخواهند در آن جا برايشان فراهم است; جاودانه در آن خواهند ماند; اين وعده اى است مسلّم كه پروردگارت بر عهده گرفته است.
25|17|(به خاطر بياور) روزى را كه همه آنان و آنچه را كه غير از خدا مى پرستند جمع مى كند، آنگاه به آنها مى گويد: «آيا شما اين بندگان مرا گمراه كرديديا خودشان راه را گم كردند؟!»
25|18|(در پاسخ) مى گويند: «منزّهى تو! براى ما سزاوار نبود كه غير از تو اوليايى برگزينيم، ولى آنان و پدرانشان را از نعمتها برخوردار نمودى تا اين كه (به جاى شكر نعمت) ياد تو را فراموش كردند و همگى تباه و هلاك شدند». 
25|19|(خداوند به آنان مى گويد: ببينيد معبودهايتان،) شما را در آنچه مى گوييد تكذيب كردند; اكنون نمى توانيد عذاب الهى را برطرف سازيد، يا از كسى يارى بطلبيد. و هر كس از شما ستم كند، عذاب شديدى به او مى چشانيم!
25|20|ما هيچ يك از پيامبران را پيش از تو نفرستاديم مگر اين كه آنها نيز غذا مى خوردند و در بازارها (براى تهيه نيازشان) راه مى رفتند;و بعضى از شما را وسيله امتحان بعضى ديگر قرار داديم، آيا صبر و شكيبايى مى كنيد (و از عهده امتحان بر مى آييد)؟! و پروردگار تو همواره بصير و بينا بوده است.
25|21|و كسانى كه ايمان به لقاى ما (و روز رستاخيز)، ندارند گفتند: «چرا فرشتگان بر ما نازل نشدند و يا پروردگارمان را با چشم نمى بينيم؟!»آنها تكبّر ورزيدند و طغيان بزرگى كردند!
25|22|(آنها فرشتگان را خواهند ديد، امّا) روزى كه فرشتگان را مى بينند، (در آن) روز هيچ بشارتى براى مجرمان نخواهد بود (بلكه روز مجازات و كيفر آنان است); و مى گويند: «ما را امان دهيد، ما را معاف داريد.» (امّا سودى ندارد.)
25|23|و ما به سراغ اعمالى كه انجام داده اند مى رويم، و همه را همچون غبارى پراكنده (در هوا) قرار مى دهيم.
25|24|بهشتيان در آن روز بهترين جايگاه و نيكوترين استراحتگاه را دارند.
25|25|و (همان) روزى كه آسمان با ابرها شكافته مى شود، و فرشتگان پى در پى نازل مى گردند.
25|26|حكومت در آن روز از آنِ خداوند رحمان است; وآن روز، روز سختى براى كافران خواهد بود!
25|27|و (همان) روزى كه ستمكار دستان خود را (از شدّت حسرت) به دندان مى گزد و مى گويد: «اى كاش با رسول (خدا) راهى برگزيده بودم!
25|28|اى واى بر من، كاش فلان (شخص گمراه) را به دوستى انتخاب نكرده بودم!
25|29|او مرا از يادآورى (حق) گمراه ساخت بعد از آن كه (ياد حق) به سراغ من آمده بود.» و شيطان هميشه انسان را تنها و بى ياور مى گذارد.
25|30|و پيامبر عرضه داشت: «پروردگارا! قوم من قرآن را متروك ساختند».
25|31|(آرى،) اين گونه براى هر پيامبرى دشمنى از مجرمان قرار داديم; امّا همين بس كه پروردگارت هادى و ياور (تو) باشد.
25|32|و كافران گفتند: «چرا قرآن يكجا بر او نازل نشده است؟!» اين (نزول تدريجى) براى اين است كه قلب تو را بوسيله آن محكم داريم، و (از اين رو) آن را بتدريج بر تو خوانديم.
25|33|آنان هيچ مَثَلى براى تو نمى آورند مگر اين كه ما حق و بهترين تفسير را براى تو مى آوريم، (و پاسخى قاطع كه در برابر آن ناتوان شوند).
25|34|(تو را متهم به گمراهى مى كنند، ولى،) آنان كه برصورتهايشان به سوى جهنم محشور مى شوند، بدترين محل را دارند و گمراه ترين افرادند.
25|35|و ما به موسى كتاب آسمانى داديم; و برادرش هارون را ياورِ او قرار داديم;
25|36|و گفتيم: «به سوى اين قوم كه آيات ما را تكذيب كردند برويد!» (امّا آن مردم به مخالفت برخاستند) و ما آنان را به طور كامل هلاك كرديم.
25|37|و قوم نوح را هنگامى كه پيامبران را تكذيب كردند غرق نموديم، و آنان را نشانه و عبرتى براى مردم قرار داديم; و براى ستمكاران عذاب دردناكى فراهم ساخته ايم!
25|38|(همچنين) قوم عادو ثمود و اصحاب رسّ [= گروهى كه درختان صنوبر را مى پرستيدند] و اقوام بسيارى را كه در اين ميان بودند، (هلاك كرديم) 
25|39|و براى هر يك از آنها مَثَلها زديم; و (چون سودى نداد،) همگى را نابود كرديم.
25|40|(مشركان مكّه) از كنار شهرى كه باران شرّ بر آن باريده بود [= ديار قوم لوط كه خداوند آن را سنگباران كرده بود] گذشتند; آيا آن را نمى ديدند؟! (آرى، مى ديدند) ولى به رستاخيز ايمان نداشتند.
25|41|و هنگامى كه تو را مى بينند، كارى جز مسخره كردن تو ندارند (و مى گويند:) آيا اين همان كسى است كه خدا او را به پيامبرى برانگيخته است؟!
25|42|اگر ما بر (پرستش) معبودهايمان استقامت نمى كرديم، بيم آن مى رفت كه ما را گمراه سازد! امّا هنگامى كه عذاب الهى را ببينند، بزودى مى فهمند چه كسى گمراه تر بوده است! 
25|43|آيا ديدى كسى را كه هواى نفسش را معبود خود برگزيده است؟! آيا تو مى توانى به دفاع از او برخيزى (و او را هدايت كنى)؟!
25|44|آيا گمان مى برى بيشتر آنان مى شنوند يا مى فهمند؟! آنان فقط همچون چهارپايانند، بلكه گمراهترند.
25|45|آيا نديدى چگونه پروردگارت سايه را گسترده ساخت؟! و اگر مى خواست آن را ساكن قرار مى داد; سپس خورشيد را دليلى بر آن قرار داديم. 
25|46|سپس آن را آهسته جمع مى كنيم (و نظام حيات بخش سايه و آفتاب را حاكم مى سازيم).
25|47|او كسى است كه شب را براى شما پوشش قرار داد، و خواب را مايه استراحت، و روز را وسيله حيات (و حركت).
25|48|او كسى است كه بادها را بشارتگرانى پيش از (باران) رحمتش فرستاد، و از آسمان آبى پاك كننده نازل كرديم،
25|49|تا بوسيله آن، سرزمين مرده اى را زنده كنيم;و آن را به مخلوقاتى كه آفريده ايم ـ چهار پايان و انسانهاى بسيار ـ بنوشانيم.
25|50|ما اين آيات را بصورتهاى گوناگون براى آنان بيان كرديم تا متذكّر شوند، ولى بيشتر مردم از هر كارى جز انكار و كفر ابا دارند.
25|51|و اگر مى خواستيم، در هر شهر و ديارى بيم دهنده اى بر مى انگيختيم (ولى اين كار لزومى نداشت.)
25|52|بنابراين از كافران اطاعت مكن، و بوسيله قرآن با آنان مبارزه و جهاد بزرگى بنما.
25|53|او كسى است كه دو دريا را در كنار هم قرارداد; اين گوارا و شيرين، و آن شور و تلخ; و در ميان آنها برزخى قرار داد (تا با هم مخلوط نشوند گويى هر يك به ديگرى مى گويد:) دور باش و نزديك نيا!
25|54|او كسى است كه از آب، انسانى را آفريد; سپس او را (داراى) نسب و سبب قرار داد(و نسل او را از اين دو طريق گسترش داد); و پروردگار تو همواره توانا بوده است.
25|55|وآنان جز خدا چيزهايى را مى پرستند كه نه به آنان سودى مى رساند و نه زيانى; و كافران هميشه در برابر پروردگارشان (در طريق كفر) پشتيبان يكديگرند.
25|56|(اى پيامبر!) ما تو را جز بشارت دهنده و بيم دهنده نفرستاديم.
25|57|بگو: «من در برابر آن (ابلاغ آيين خدا) از شما هيچ گونه پاداشى نمى طلبم; مگر كسى كه بخواهد راهى به سوى پروردگارش برگزيند (و اين پاداش من است.)»
25|58|و توكّل كن بر آن زنده اى كه هرگز نمى ميرد; و تسبيح و حمد او را بگو; و همين بس كه او از گناهان بندگانش آگاه است.
25|59|همان كسى كه آسمانها و زمين و آنچه را ميان اين دو وجود دارد، در شش روز[= شش دوران] آفريد; سپس بر عرش (قدرت و تدبير جهان هستى) قرار گرفت، او خداوندِ رحمان است; از او بخواه كه از همه چيز آگاه است.
25|60|و هنگامى كه به آنان گفته شود: «براى خداوند رحمان سجده كنيد. » مى گويند: «رحمان چيست؟! (ما اصلا رحمان را نمى شناسيم!) آيا براى چيزى سجده كنيم كه تو به ما دستور مى دهى؟!» (اين سخن را مى گويند) و بر نفرتشان افزوده مى شود.
25|61|زوال ناپذير و پر بركت است كسى كه در آسمان منزلگاههايى براى ستارگان قرار داد; و در ميان آن، چراغ روشن (خورشيد) و ماه تابان آفريد.
25|62|و او همان كسى است كه شب و روز را جانشين يكديگر قرار داد براى كسى كه بخواهد متذكّر شود يا شكرگزارى كند (و آنچه را در روز كوتاهى كرده در شب انجام دهد و به عكس).
25|63|بندگان (خاصّ) خداوند رحمان، كسانى هستند كه آرام و بى تكبّر بر زمين راه مى روند; و هنگامى كه جاهلان آنها را مخاطب سازند (و سخنان نابخردانه گويند)، به آنها سلام مى گويند (و با بزرگوارى مى گذرند);
25|64|كسانى كه شبانگاه براى پروردگارشان سجده و قيام مى كنند; 
25|65|و كسانى كه مى گويند: «پروردگارا! عذاب جهنم را از ما برطرف گردان، كه عذابش سخت و پر دوام است.
25|66|به يقين جهنم، بد جايگاه و بد محلِّ اقامتى است!»
25|67|و كسانى كه هر گاه انفاق كنند، نه اسراف و زياده روى دارند مى نمايند و نه سختگيرى; بلكه در ميان اين دو، حدّ اعتدالى دارند.
25|68|و كسانى كه معبود ديگرى را با خداوند نمى خوانند; و انسانى را كه خداوند خونش را حرام شمرده، جز بحق نمى كشند; و زنا نمى كنند; و هر كس چنين كند، مجازات سختى خواهد ديد!
25|69|عذاب او در روز قيامت مضاعف مى گردد، و هميشه با خوارى در آن خواهد ماند.
25|70|مگر كسانى كه توبه كنند و ايمان آورند و عمل صالح انجام دهند، كه خداوند سيئات آنان را به حسنات مبدّل مى كند; و خداوند همواره آمرزنده و مهربان بوده است.
25|71|و كسى كه توبه كند و عمل صالح انجام دهد،به سوى خدا بازگشت مى كند (و پاداش خود را از او مى گيرد).
25|72|و كسانى كه شهادت به باطل نمى دهند (و در مجالس باطل شركت نمى كنند); و هنگامى كه با لغو و بيهودگى برخورد كنند، بزرگوارانه از آن مى گذرند.
25|73|و كسانى كه هر گاه آيات پروردگارشان به آنان گوشزد شود، كر و كور روى آن نمى افتند.
25|74|و كسانى كه مى گويند: «پروردگارا! همسران و فرزندانمان را مايه روشنى چشم ما قرار ده، و ما را پيشوايى براى پرهيزگاران گردان.»
25|75|(آرى،) آنها هستند كه در برابر شكيباييشان درجات عالى بهشت به آنان پاداش داده مى شود; و در آن، با تحيّت و سلام رو به رو مى شوند. 
25|76|در حالى كه جاودانه در آن خواهند ماند; چه قرارگاه و محل اقامت نيكويى!
25|77|بگو: «پروردگارم براى شما ارزشى قائل نيست اگر دعاى شما نباشد; شما (آيات خدا و پيامبران را) تكذيب كرديد، و (اين عمل دامان شما را خواهد گرفت و) از شما جدا نخواهد شد.»
26|1|طسم.
26|2|اين آيات كتاب روشنگر است.
26|3|گويى مى خواهى جان خود را از شدّت اندوه از دست دهى بخاطر اين كه آنها ايمان نمى آورند!
26|4|اگر ما اراده كنيم، از آسمان بر آنان آيه اى نازل مى كنيم كه گردنهايشان در برابر آن (بى اختيار) خاضع گردد. 
26|5|و هيچ يادآورى تازه اى از سوى خداوند رحمان براى آنها نمى آيد مگر اين كه از آن رويگردان مى شوند.
26|6|آنان تكذيب كردند; امّا بزودى اخبار (كيفر) آنچه را استهزا مى كردند به آنان مى رسد!
26|7|آيا آنان به زمين نگاه نكردند كه چه قدر از انواع گياهان پرارزش در آن رويانديم؟!
26|8|در اين، نشانه روشنى است (بر وجود خدا); ولى بيشترشان هرگز مؤمن نبوده اند.
26|9|و پروردگار تو توانا و مهربان است.
26|10|(به خاطر بياور) هنگامى را كه پروردگارت موسى را ندا داد كه به سراغ قوم ستمكار برو، 
26|11|(همان) قوم فرعون، آيا آنان (از مخالفت فرمان پروردگار) پرهيز نمى كنند؟! 
26|12|(موسى) گفت: «پرورگارا! از آن بيم دارم كه مرا تكذيب كنند!
26|13|و سينه ام تنگ مى شود، و زبانم (بقدر كافى) گويا نيست; (برادرم) هارون را نيز رسالت ده (تا مرا يارى كند).
26|14|و آنان (به اعتقاد خودشان) بر گردن من گناهى دارند; مى ترسم مرا بكشند (و اين رسالت به پايان نرسد)!»
26|15|فرمود: «چنين نيست، (آنان كارى نمى توانند انجام دهند)، شما هر دو با آيات ما (براى هدايتشان) برويد; ما با شما هستيم و (سخنانتان را) مى شنويم.
26|16|به سراغ فرعون برويد و بگوييد: «ما فرستاده پروردگار جهانيان هستيم;
26|17|بنى اسرائيل را با ما بفرست.» (آنها به سراغ فرعون آمدند);
26|18|(فرعون) گفت: «آيا ما تو را در كودكى در ميان خود پرورش نداديم، و سالهايى از زندگيت را در ميان ما نبودى؟!
26|19|و سرانجام، آن كارت را (كه نمى بايست انجام دهى) انجام دادى (و يك نفر از ما را كشتى)، و تو از ناسپاسان بودى!»
26|20|(موسى) گفت: «من آن كار را انجام دادم در حالى كه از بى خبران بودم.
26|21|و چون از شما ترسيدم از ميان شما فرار كردم; و پروردگارم به من حكمت و دانش بخشيد، و مرا از پيامبران قرار داد.
26|22|آيا اين كه بنى اسرائيل را برده خود ساخته اى، نعمتى است كه منت آن را بر من مى گذارى؟!»
26|23|فرعون گفت: «پروردگار جهانيان چيست؟!»
26|24|(موسى) گفت: «پروردگار آسمانها و زمين و آنچه ميان آن دو است، اگر خواهان يقين هستيد».
26|25|(فرعون) به اطرافيانش گفت: «آيا نمى شنويد (اين مرد چه مى گويد)؟!» 
26|26|(موسى) گفت: «او پروردگار شما و پروردگار نياكان شماست.»
26|27|(فرعون) گفت: «(اين) پيامبرى كه به سوى شما فرستاده شده به يقين ديوانه است.» 
26|28|(موسى)گفت: «او پروردگار مشرق و مغرب و آنچه ميان آن دو است مى باشد، اگر شما عقل و انديشه خود را به كار مى گرفتيد.»
26|29|(فرعون خشمگين شد و) گفت: «اگر معبودى غير از من برگزينى، مسلماً تو را از زندانيان قرار خواهم داد!»
26|30|(موسى) گفت: «حتى اگر نشانه آشكارى براى تو بياورم (باز ايمان نمى آورى)؟!»
26|31|گفت: «اگر راست مى گويى آن را بياور!»
26|32|در اين هنگام موسى عصاى خود را افكند، و ناگهان اژدهاى آشكارى شد;
26|33|و دست خود را (در گريبان فرو برد و) بيرون آورد، و در برابر بينندگان سفيد و نورانى بود.
26|34|(فرعون) به گروهى كه اطراف او بودند گفت: «اين ساحرى ماهر و دانا است!
26|35|او مى خواهد با سحرش شما را از سرزمينتان بيرون كند; شما چه نظر مى دهيد؟»
26|36|گفتند: «او و برادرش را مهلت ده; و مأموران را براى گردآورى (ساحران) به تمام شهرها اعزام كن،
26|37|تا هر ساحر ماهر و دانايى را نزد تو آورند.»
26|38|سرانجام ساحران براى وعده گاهِ روز معيّنى جمع آورى شدند.
26|39|و به مردم گفته شد: «آيا شما نيز (در اين صحنه) اجتماع مى كنيد،
26|40|تا اگر ساحران پيروز شوند، از آنان پيروى كنيم؟!»
26|41|هنگامى كه ساحران آمدند، به فرعون گفتند: «آيا اگر ما پيروز شويم، پاداش مهمّى خواهيم داشت؟» 
26|42|گفت: «آرى، و در آن صورت مسلماً شما از مقرّبان خواهيد بود.»
26|43|(روز موعود فرا رسيد و همگى جمع شدند;) موسى به ساحران گفت: «آنچه (از وسايل سحر) مى خواهيد بيفكنيد، بيفكنيد!»
26|44|آنها طنابها و عصاهاى خود را افكندند و گفتند: «سوگند به عزّت فرعون كه ما به يقين پيروزيم!»
26|45|سپس موسى عصايش را افكند، ناگهان تمام وسايل دروغين آنها را بلعيد.
26|46|در اين هنگام همه ساحران به سجده افتادند.
26|47|گفتند: «ما به پروردگار جهانيان ايمان آورديم، 
26|48|پروردگار موسى و هارون.»
26|49|(فرعون) گفت: «آيا پيش از اين كه به شما اجازه دهم به او ايمان آورديد؟! به يقين او بزرگ و استاد شماست كه به شما سحر آموخته (و اين يك توطئه است); امّا بزودى خواهيد دانست! دستها و پاهاى شما را بعكس يكديگر (دست راست با پاى چپ يا به عكس) قطع مى كنم،و همه شما را به دار مى آويزم!»
26|50|گفتند: «مهمّ نيست، (هر كارى از دستت ساخته است بكن); ما به سوى پروردگارمان باز مى گرديم.
26|51|ما اميدواريم كه پروردگارمان خطاهاى ما را بيامرزد، چرا كه ما نخستين ايمان آورندگان بوديم.»
26|52|و به موسى وحى كرديم كه شبانه بندگانم را (از مصر با خود) ببر، زيرا شما مورد تعقيب هستيد.
26|53|فرعون (از اين ماجرا آگاه شد و) مأموران گردآورى نيرو را به شهرها فرستاد،
26|54|(و گفت:) به يقين اينها گروهى اندكند;
26|55|و اينها ما را به خشم آورده اند;
26|56|و ما همگى آماده پيكاريم.
26|57|(سرانجام فرعونيان مغلوب شدند،) و ما آنها را از باغها و چشمه ها بيرون رانديم،
26|58|و از گنجها و قصرهاى مجلّل
26|59|(آرى،) اينچنين كرديم; و بنى اسرائيل را وارث آنها ساختيم.
26|60|آنان (به تعقيب بنى اسرائيل پرداختند، و) به هنگام طلوع آفتاب به آنها رسيدند.
26|61|هنگامى كه دو گروه يكديگر را ديدند، يارانِ موسى گفتند: «ما (در چنگال فرعونيان) گرفتار شديم!»
26|62|(موسى) گفت: «چنين نيست! به يقين پروردگارم با من است، بزودى مرا هدايت خواهد كرد.»
26|63|و به دنبال آن به موسى وحى كرديم: «عصايت را به دريا بزن.» (او چنين كرد) و دريا از هم شكافته شد، و هر بخشى همچون كوه عظيمى شد!
26|64|و ديگران [= لشكر فرعون] را نيز به دريا نزديك ساختيم.
26|65|و موسى و تمام كسانى را كه با او بودند نجات داديم.
26|66|سپس ديگران را غرق كرديم.
26|67|در اين ماجرا، نشانه روشنى بود ولى بيشترشان ايمان نياوردند; (چرا كه طالب حق نبودند).
26|68|و پروردگارت شكست ناپذير و مهربان است.
26|69|و بر آنان سرگذشت ابراهيم را بخوان،
26|70|هنگامى كه به پدرش [= سرپرستش كه در آن زمان عمويش آزر بود] و قوم او گفت: «چه چيز را مى پرستيد؟!»
26|71|گفتند: «بتهايى را مى پرستيم، و پيوسته ملازم عبادت آنهاييم.»
26|72|گفت: «آيا هنگامى كه آنها را مى خوانيد صداى شما رامى شنوند؟!
26|73|يا سود و زيانى به شما مى رسانند؟!»
26|74|گفتند: «ما پدران خود را يافتيم كه چنين مى كنند.»
26|75|گفت: «آيا خبر داريد (اين) چيزهايى را كه پيوسته پرستش مى كرديد،
26|76|شما و پدران پيشين شما،
26|77|همه آنها دشمن من هستند (و من دشمن آنها)، مگر پروردگار جهانيان.
26|78|همان كسى كه مرا آفريد، و پيوسته راهنماييم مى كند،
26|79|و كسى كه مرا غذا مى دهد و سيراب مى نمايد،
26|80|و هنگامى كه بيمار شوم مرا شفا مى دهد،
26|81|و كسى كه مرا مى ميراند و سپس زنده مى كند،
26|82|و كسى كه اميد دارم خطايم را در روز جزا بيامرزد. 
26|83|پروردگارا! به من علم و دانش ببخش، و مرا به صالحان ملحق كن.
26|84|و براى من در ميان امّتهاى آينده، نام نيكى قرار ده.
26|85|و مرا از وارثان بهشت پر نعمت گردان.
26|86|و پدرم [= عمويم] را بيامرز،كه او از گمراهان بود.
26|87|و در آن روز كه مردم برانگيخته مى شوند، مرا شرمنده و رسوا مكن.
26|88|در آن روز كه مال و فرزندان سودى نمى بخشد،
26|89|مگر كسى كه با قلب سليم به پيشگاه خدا آيد.» 
26|90|(در آن روز،) بهشت براى پرهيزگاران نزديك مى شود،
26|91|و دوزخ براى گمراهان آشكار مى گردد،
26|92|و به آنان گفته مى شود: «كجا هستند معبودانى كه آنها را پرستش مى كرديد،
26|93|(معبودهايى) غير از خدا؟! آيا آنها شما را يارى مى كنند، يا كسى به يارى آنها مى آيد؟!»
26|94|پس همه آن معبودان با عابدانِ گمراه به دوزخ افكنده مى شوند;
26|95|و (همچنين) همگى لشكريان ابليس.
26|96|آنها در آن جا در حالى كه به مخاصمه برخاسته اند مى گويند:
26|97|«به خدا سوگند كه ما در گمراهى آشكارى بوديم،
26|98|چون شما را با پروردگار جهانيان برابر مى شمرديم!
26|99|و كسى جز مجرمان ما را گمراه نكرد.
26|100|(افسوس كه امروز) شفاعت كنندگانى براى ما وجود ندارد،
26|101|و نه دوست گرم و پر محبّتى.
26|102|اى كاش بار ديگر باز مى گشتيم تا از مؤمنان باشيم!»
26|103|به يقين در اين ماجرا، نشانه (و عبرتى) است; ولى بيشتر آنان مؤمن نبودند.
26|104|و پروردگار تو توانا و مهربان است.
26|105|قوم نوح پيامبران را تكذيب كردند،
26|106|هنگامى كه برادرشان نوح به آنان گفت: «آيا تقوا پيشه نمى كنيد؟!
26|107|به يقين من براى شما پيامبرى امين هستم.
26|108|تقواى الهى پيشه كنيد و مرا اطاعت نماييد.
26|109|من براى اين (دعوت،) هيچ پاداشى از شما نمى طلبم; پاداش من تنها بر پروردگار جهانيان است.
26|110|پس، تقواى الهى پيشه كنيد و مرا اطاعت نماييد.»
26|111|گفتند: «آيا ما به تو ايمان بياوريم در حالى كه افراد پست و بى ارزش از تو پيروى كرده اند؟!»
26|112|(نوح) گفت: «من چه مى دانم آنها چه كارى انجام مى داده اند!
26|113|حساب آنها تنها با پروردگار من است اگر شما مى فهميديد.
26|114|و من هرگز مؤمنان را طرد نخواهم كرد. 
26|115|من تنها بيم دهنده اى آشكارم.»
26|116|گفتند: «اى نوح! اگر (از ادعاهاى خود) دست برندارى، سنگسار خواهى شد.»
26|117|گفت: «پروردگارا! قوم من، مرا تكذيب كردند.
26|118|اكنون ميان من و آنها جدايى بيفكن; و مرا و مؤمنانى را كه با من هستند رهايى بخش.»
26|119|ما، او و كسانى را كه با او بودند، در آن كِشتى كه پُر (از انسان و انواع حيوانات) بود، رهايى بخشيديم.
26|120|سپس باقى ماندگان را غرق كرديم.
26|121|در اين ماجرا نشانه روشنى بود; امّا بيشتر آنان مؤمن نبودند.
26|122|و پروردگار تو توانا و مهربان است.
26|123|قوم عاد (نيز) پيامبران را تكذيب كردند،
26|124|هنگامى كه برادرشان هود به آنان گفت: «آيا تقوا پيشه نمى كنيد؟!
26|125|به يقين من براى شما پيامبرى امين هستم.
26|126|پس تقواى الهى پيشه كنيد و مرا اطاعت نماييد.
26|127|من در برابر اين دعوت، هيچ پاداشى از شما نمى طلبم; پاداش من تنها بر پروردگار جهانيان است.
26|128|آيا شما بر هر مكان مرتفعى نشانه اى از روى هوا و هوس مى سازيد؟! 
26|129|و قصرهاى محكم (و قلعه هاى زيبا) بنا مى كنيد به اميد اينكه (در دنيا) جاودانه بمانيد؟!
26|130|و هنگامى كه كسى را مجازات مى كنيد همچون جبّاران كيفر مى دهيد! 
26|131|پس تقواى الهى پيشه كنيد و مرا اطاعت نماييد.
26|132|و از (نافرمانى) خدايى بپرهيزيد كه شما را به نعمتهايى كه مى دانيد يارى كرده;
26|133|شما را به چهارپايان و نيز پسران (برومند) امداد فرموده;
26|134|و (همچنين) به باغها و چشمه ها.
26|135|(اگر كفران كنيد،) من بر شما از عذاب روزى بزرگ مى ترسم!» 
26|136|(قوم عاد) گفتند: «براى ما تفاوت نمى كند، چه ما را اندرز دهى يا ندهى; (ما به تو ايمان نمى آوريم).
26|137|اين همان روش و اخلاق پيشينيان است.
26|138|و ما هرگز مجازات نخواهيم شد.» 
26|139|آنان هود را تكذيب كردند، ما هم نابودشان كرديم; و در اين، ماجرا نشانه روشنى بود; ولى بيشتر آنان مؤمن نبودند.
26|140|و به يقين پروردگارِ تو توانا و مهربان است.
26|141|قوم ثمود (نيز) پيامبران راتكذيب كردند،
26|142|هنگامى كه برادرشان صالح به آنان گفت: «آيا تقوا پيشه نمى كنيد؟!
26|143|من براى شما پيامبرى امين هستم. 
26|144|پس تقواى الهى پيشه كنيد و مرا اطاعت نماييد. 
26|145|من در برابر اين (دعوت،) پاداشى از شما نمى طلبم; پاداش من تنها بر پروردگار جهانيان است.
26|146|آيا (شما فكر مى كنيد) هميشه در نهايت امنيّت در نعمتهايى كه اين جاست مى مانيد،
26|147|در اين باغها و چشمه ها،
26|148|در ميان كشتزارها و نخلهايى كه ميوه هايش شيرين و رسيده است؟!
26|149|و از كوهها خانه هايى مى تراشيد، و در آن به عيش و نوش مى پردازيد.
26|150|پس تقواى الهى پيشه كنيد و مرا اطاعت نماييد.
26|151|وفرمان مسرفان را اطاعت نكنيد.
26|152|همان كسانى كه در زمين فساد مى كنند و اصلاح نمى كنند.»
26|153|گفتند: «(اى صالح!) تو از افسون شدگانى (و عقل خود را از دست داده اى.)
26|154|تو فقط بشرى همچون مايى; اگر راست مى گويى معجزه و نشانه اى بياور!»
26|155|گفت: «اين ناقه اى است كه (معجزه الهى است) براى او سهمى از آب (قريه)، و براى شما سهم روز معيّنى است.
26|156|هيچ گونه آزارى به آن نرسانيد، كه عذاب روزى بزرگ شما را فرا خواهد گرفت!»
26|157|سرانجام (بر آن ناقه حمله نموده) آن را از پاى در آوردند، سپس از كرده خود پشيمان شدند.
26|158|و عذاب الهى آنان را فرا گرفت; در اين ماجرا نشانه روشنى بود; ولى بيشتر آنان مؤمن نبودند.
26|159|و پروردگار تو توانا و مهربان است.
26|160|قوم لوط (نيز) پيامبران را تكذيب كردند،
26|161|هنگامى كه برادرشان لوط به آنان گفت: «آيا تقوا پيشه نمى كنيد؟!
26|162|من براى شما پيامبرى امين هستم.
26|163|پس تقواى الهى پيشه كنيد و مرا اطاعت نماييد.
26|164|من دربرابراين (دعوت،) هيچ پاداشى از شما نمى طلبم، پاداش من فقط برپروردگار جهانيان است.
26|165|آيا در ميان جهانيان، شما به سراغ جنس ذكور مى رويد (و همجنس بازى پيشه مى كنيد.)
26|166|و همسرانى را كه پروردگارتان براى شما آفريده است رها مى كنيد؟! حقّا شما قوم تجاوزگر (و زشت كارى) هستيد!»
26|167|گفتند: «اى لوط! اگر (از اين سخنان) دست برندارى، به يقين تو را (از شهر) بيرون خواهيم كرد.» 
26|168|گفت: «من از دشمنان سرسخت عمل (پليد) شما هستم.
26|169|پروردگارا! من و خاندانم را از آنچه اينها انجام مى دهند رهايى بخش.»
26|170|ما او و تمامى خاندانش رانجات داديم،
26|171|جز پيرزنى كه در ميان بازماندگان بود.
26|172|سپس ديگران را هلاك كرديم.
26|173|و بارانى (از سنگ) بر آنها فرو ريختيم; چه بد بود باران انذار شدگان!
26|174|در اين ماجرا نشانه (و عبرتى) بود; امّا بيشترشان مؤمن نبودند.
26|175|و پروردگار تو توانا و مهربان است.
26|176|اصحاب «ايكه» [= صاحبان سرزمينهاى پردرخت] پيامبران را تكذيب كردند،
26|177|هنگامى كه شعيب به آنها گفت: «آيا تقوا پيشه نمى كنيد؟!
26|178|به يقين من براى شما پيامبرى امين هستم.
26|179|پس تقواى الهى پيشه كنيد و مرا اطاعت نماييد.
26|180|من در برابر اين (دعوت،) هيچ پاداشى از شما نمى طلبم; پاداش من تنها بر پروردگار جهانيان است.
26|181|حق پيمانه را ادا كنيد (و كم فروشى نكنيد)، و به ديگران زيان نرسانيد. 
26|182|و با ترازوى صحيح وزن كنيد.
26|183|و از اموال مردم چيزى كم نگذاريد، و در زمين به فساد نكوشيد.
26|184|از (نافرمانى) كسى كه شما و اقوام پيشين را آفريد بپرهيزيد!»
26|185|آنها گفتند: «تو فقط از افسون شدگانى
26|186|وتو بشرى همچون ما هستى; و ما تو را از دروغ گويان مى دانيم.
26|187|اگر راست مى گويى، قطعات (سنگهاى) آسمانى را بر ما بباران!» 
26|188|(شعيب) گفت: «پروردگار من به اعمالى كه شما انجام مى دهيد داناتر است.» 
26|189|سرانجام او را تكذيب كردند،و عذابِ روزِ سايبان (سايبانى از ابرِ صاعقه خيز) آنها را فرا گرفت; به يقين آن عذاب روزى بزرگ بود!
26|190|در اين ماجرا، نشانه (و عبرتى) بود; ولى بيشتر آنها مؤمن نبودند.
26|191|و پروردگار تو توانا و مهربان است.
26|192|به يقين اين (قرآن) از سوى پروردگار جهانيان نازل شده است.
26|193|روح الامين آن را نازل كرده،
26|194|بر قلب (پاك) تو، تا از بيم دهندگان باشى.
26|195|(آن را) به زبان عربى (و گويا، و) آشكار (نازل كرد).
26|196|و توصيف آن در كتابهاى (آسمانى) پيشينيان نيز آمده است. 
26|197|آيا همين نشانه براى آنها كافى نيست كه علماى بنى اسرائيل بخوبى از آن آگاهند؟!
26|198|هرگاه ما آن را بر فردى از عجم [= غير عرب]ها نازل مى كرديم،
26|199|و او آن را بر ايشان مى خواند، به آن ايمان نمى آوردند.
26|200|(آرى،) اين گونه (با بيانى رسا) قرآن رادر دلهاى مجرمان وارد كرديم.
26|201|(امّا) به آن ايمان نمى آورند تا عذاب دردناك را مشاهده كنند.
26|202|ناگهان به سراغشان مى آيد،در حالى كه توجّه (و انتظار آن را) ندارند. 
26|203|و (در آن هنگام) مى گويند: «آيا به ما مهلتى داده خواهد شد؟!» 
26|204|يا براى عذاب ما عجله مى كنند؟!
26|205|آيا مى دانى كه، اگر (باز هم) ساليانى آنها را از اين زندگى بهره مند سازيم،
26|206|سپس عذابى كه به آنها وعده داده شده به سراغشان بيايد،
26|207|اين تمتع و بهره گيرى از دنيا براى آنها سودى نخواهد داشت!
26|208|ما (اهل) هيچ شهر و ديارى را هلاك نكرديم مگر اين كه بيم دهندگانى (از پيامبران الهى) داشتند.
26|209|تا متذكّر شوند; زيرا ما هرگز ستمكار نبوديم! (كه بدون اتمام حجت مجازات كنيم) 
26|210|(هرگز) اين آيات را شياطين نازل نكردند.
26|211|و براى آنها سزاوار نيست; و قدرت (بر چنين كارى) ندارند.
26|212|آنها از استراق سمع (و شنيدن اخبار آسمانها) بر كنارند.
26|213|(اى پيامبر!) هيچ معبود ديگرى را با خداوند يگانه مخوان، كه از عذاب شدگان خواهى بود.
26|214|و (نخست) خويشاوندان نزديكت را انذار كن.
26|215|و پر و بال (عطوفت) خود را براى مؤمنانى كه از تو پيروى مى كنند فرود آر.
26|216|و اگر تو را نافرمانى كنند بگو: «من از آنچه شماانجام مى دهيد بيزارم!»
26|217|و بر (خداوند) توانا و مهربان توكّل كن.
26|218|همان كسى كه تو را به هنگامى كه (براى عبادت) بر مى خيزى مى بيند;
26|219|و (نيز) حركت تو را در ميان سجده كنندگان (مشاهده مى كند). 
26|220|اوست (خداى) شنوا و دانا.
26|221|آيا به شما خبر دهم كه شياطين بر چه كسى نازل مى شوند؟!
26|222|آنها بر هر دروغگوى گنهكار نازل مى گردند;
26|223|شنيده هايشان را (به ديگران) القا مى كنند; و بيشترشان دروغگو هستند.
26|224|(پيامبر اسلام شاعر نيست;) شاعران كسانى هستند كه گمراهان از آنان پيروى مى كنند.
26|225|آيا نديدى آنها در هر وادى سرگردانند؟
26|226|و سخنانى مى گويند كه (به آنها) عمل نمى كنند؟! 
26|227|مگر كسانى (از آنها) كه ايمان آورده و كارهاى شايسته انجام دادند و خدا را بسيار ياد كردند، و به هنگامى كه مورد ستم واقع شدند به دفاع از خويشتن (و مؤمنان) بر مى خاستند; (و از اشعارشان در اين راه كمك گرفتند) و كسانى كه ستم كردند بزودى خواهند دانست كه به كدامين جايگاه باز مى گردند!
27|1|طس، اين آيات قرآن و كتاب مبين است،
27|2|كه وسيله هدايت و بشارت براى مؤمنان است;
27|3|همان كسانى كه نماز را برپا مى دارند، و زكات را ادا مى كنند، و آنها كه به آخرت يقين دارند.
27|4|كسانى كه به آخرت ايمان ندارند، اعمال (بد) شان را براى آنان زينت مى دهيم به گونه اى كه (در تشخيص حق) سرگردان مى شوند.
27|5|آنان كسانى هستند كه عذاب بد (و دردناك) براى آنهاست; و آنها در آخرت، زيانكارترين مردمند!
27|6|به يقين اين قرآن از سوى (خداوند) حكيم و دانا بر تو القا مى شود.
27|7|(به خاطر بياور) هنگامى را كه موسى به خانواده خود گفت: «من آتشى (از دور) ديدم; (همين جا توقف كنيد;) بزودى خبرى از آن براى شما مى آورم، يا شعله آتشى تا گرم شويد.» 
27|8|هنگامى كه نزد آتش آمد، ندايى برخاست كه: «پر بركت باد آن كس كه در آتش است و آن كس كه در اطراف آن است [= فرشتگان و موسى]! و منزّه است خداوندى كه پروردگار جهانيان است!
27|9|اى موسى! من خداوند توانا و حكيمم. 
27|10|و عصايت را بيفكن!ـ هنگامى كه (موسى) به آن نگاه كرد، ديد (با سرعت) همچون مارى به هر سو مى دود، (ترسيد و) پشت كرد (و گريخت)، و حتى به پشت سر خود نگاه نكرد ـ اى موسى! نترس، كه پيامبران در نزد من نمى ترسند. 
27|11|مگر كسى كه ستم كرده; سپس بدى را به نيكى تبديل نموده، كه (توبه او را مى پذيرم) زيرا منم آمرزنده مهربان.
27|12|ودستت را در گريبانت داخل كن; هنگامى كه خارج مى شود، سفيد و نورانى است بى آن كه عيبى در آن باشد; اين از جمله معجزات نُه گانه اى است كه تو با آنها به سوى فرعون و قومش فرستاده مى شوى; آنان قومى فاسق و نافرمانند.»
27|13|و هنگامى كه آيات روشنى بخش ما به سراغ آنها آمد گفتند: «اين سِحرى آشكار است!»
27|14|و آن را از روى ظلم و تكبر انكار كردند، در حالى كه در دل به آن يقين داشتند. پس بنگر سرانجام تبهكاران و مفسدان چگونه بود!
27|15|و ما به داود و سليمان، دانشى عظيم داديم; و آنان گفتند: «ستايش مخصوص خداوندى است كه ما را بر بسيارى از بندگان مؤمنش برترى بخشيد.»
27|16|و سليمان وارث داود شد، و گفت: «اى مردم! زبان پرندگان به ما تعليم داده شده، و از هر چيز به ما عطا گرديده به يقين; اين فضيلت آشكارى است.»
27|17|لشكريان سليمان، از جنّ وانس و پرندگان، نزد او گردآورى شدند، آنها (آن قدر زياد بودند كه) بايد توقّف مى كردند تا به هم ملحق شوند.
27|18|(سپس حركت كردند) تا به سرزمين مورچگان رسيدند; مورچه اى گفت: «اى مورچگان! به لانه هاى خود برويد تا سليمان و لشكرش شما را پايمال نكنند در حالى كه نمى فهمند.»
27|19|(سليمان) از سخن او تبسّمى كرد و خنديد و گفت: «پروردگارا! شكر نعمتهايت را كه بر من و پدر و مادرم ارزانى داشته اى به من الهام كن، (و توفيق ده) تا عمل صالحى كه موجب رضاى توست انجام دهم، و مرا به رحمت خود در زمره بندگان صالحت وارد كن.»
27|20|(سليمان) جوياى حال پرندگان شد و گفت «چرا هُدهُد را نمى بينم، آيا او از غايبان است؟!
27|21|به يقين او را كيفر شديدى خواهم داد، يا او را ذبح مى كنم، مگر آن كه دليل روشنى (براى غيبتش) براى من بياورد!» 
27|22|چندان درنگ نكرد (كه هُدهُد آمد و) گفت: «من بر چيزى آگاهى يافتم كه تو بر آن آگاهى نيافتى; من از سرزمين «سبا» خبرى قطعى براى تو آورده ام.
27|23|من زنى را ديدم كه بر آنان حكومت مى كند، و همه چيز به او داده شده، و (بخصوص) تخت سلطنتى بزرگى دارد!
27|24|او و قومش را ديدم كه براى خورشيد سجده مى كنند نه براى خدا; و شيطان اعمالشان را در نظرشان جلوه داده، و آنها را از راه (حق) بازداشته; از اين رو هدايت نمى شوند
27|25|تا براى خداوندى سجده كنند كه آنچه را در آسمانها و زمين پنهان است خارج (و آشكار) مى سازد، و آنچه را پنهان مى داريد يا آشكار مى كنيد مى داند؟!
27|26|خداوند يگانه اى كه معبودى جز او نيست، و پروردگار عرش عظيم است».
27|27|(سليمان) گفت: «تحقيق مى كنيم ببينيم آيا راست گفتى يا از دروغگويان هستى.
27|28|اين نامه مرا ببر و آن را بر آنان بيفكن; سپس برگرد (و در گوشه اى توقّف كن) ببين آنها چه عكس العملى نشان مى دهند.
27|29|(ملكه سبا) گفت: «اى اشراف! نامه پرارزشى به سوى من افكنده شده!
27|30|اين نامه از سليمان است، و چنين است: به نام خداوند بخشنده مهربان.
27|31|توصيه من اين است كه نسبت به من برترى جويى نكنيد، و به سوى من آييد در حالى كه تسليم (حق) هستيد.»
27|32|(سپس) گفت: «اى اشراف! نظر خود را در اين امر مهمّ به من بازگو كنيد، كه من درباره هيچ كار مهمى، بدون حضور (و مشورت) شما تصميم نگرفته ام.»
27|33|گفتند: «ما داراى نيروى زياد و قدرت جنگى فراوان هستيم، ولى فرمان با توست; ببين چه دستور مى دهى.»
27|34|گفت: «پادشاهان هنگامى كه وارد منطقه آبادى شوند آن را به فساد و تباهى مى كشند، و عزيزان آن جا را ذليل مى كنند; (آرى) روش آنان همواره اين گونه است.
27|35|و من (اكنون جنگ را صلاح نمى بينم،) هديه گرانبهايى براى آنان مى فرستم تا ببينم فرستادگان من چه خبر مى آورند (تا از اين طريق آنها را بيازمايم).»
27|36|هنگامى كه (فرستاده ملكه سبا) نزد سليمان آمد، گفت: «مى خواهيد مرا با مالى كمك كنيد (و فريب دهيد)؟! آنچه خدا به من داده، بهتر است از آنچه به شما داده; بلكه شمائيد كه به هديه هايتان شاد مى شويد.
27|37|به سوى آنان باز گرد (و اعلام كن) با لشكريانى به سراغ آنان مى آييم كه قدرت مقابله با آن را نداشته باشند; و آنان را از آن (سرزمين) با ذلّت و حقارت بيرون مى رانيم!»
27|38|(سليمان) گفت: «اى بزرگان! كدام يك از شما تخت او را براى من مى آورد پيش از آن كه به حال تسليم نزد من آيند؟» 
27|39|فرد نيرومندى از جنّ گفت: «من آن را نزد تو مى آورم پيش از آن كه از جايگاهت برخيزى و من نسبت به اين امر، توانا و امينم.»
27|40|(امّا) كسى كه دانشى از كتاب (آسمانى) داشت گفت: «من پيش از آن كه چشم بر هم زنى، آن را نزد تو خواهم آورد!» و هنگامى كه (سليمان) آن (تخت) را نزد خود ثابت و پابرجا ديد گفت: «اين از فضل پروردگار من است، تا مرا آزمايش كند كه آيا شُكر او را به جا مى آورم يا كفران مى كنم؟! و هر كس شكر كند، به نفع خود شكر مى كند; و هر كس كفران نمايد (به خودش زيان رسانده،) چراكه پروردگار من، بى نياز و بخشنده است.»
27|41|سليمان گفت: «تخت او را برايش ناشناس سازيد; ببينيم آيا متوجّه مى شود يا از كسانى است كه هدايت نمى شوند؟!»
27|42|هنگامى كه (ملكه سبا) آمد، به او گفته شد: «آيا تخت تو اين گونه است؟» گفت: «گويا خود آن است! و ما پيش از اين هم آگاه بوديم واسلام آورده بوديم.»
27|43|و (سليمان) او را از آنچه غير از خدا مى پرستيد باز داشت، كه او [= ملكه سبا] از قوم كافران بود. 
27|44|به او گفته شد: «داخل قصر شو!» هنگامى كه نظر به آن افكند، پنداشت نهر آبى است و ساق پاهاى خود را برهنه كرد (تا از آب بگذرد; امّا سليمان) گفت: «اين (آب نيست، بلكه) قصرى است از بلور شفاف.» (ملكه سبا) گفت: «پروردگارا! من به خود ستم كردم; و (اينك) با سليمان به خداوندى كه پروردگار جهانيان است اسلام آوردم.»
27|45|ما به سوى «ثمود»، برادرشان «صالح» رافرستاديم كه: خداى يگانه را بپرستيد; امّا آنان به دو گروه تقسيم شدند و به مخاصمه پرداختند.
27|46|(صالح) گفت: «اى قوم من! چرا قبل از نيكى براى بدى عجله مى كنيد (و عذاب الهى را مى طلبيد نه رحمت او را)؟! چرا از خداوند آمرزش نمى طلبيد، شايد مشمول رحمت (او) شويد؟!»
27|47|آنها گفتند: «ما تو را و كسانى كه با تو هستند به فال بد گرفتيم.» (صالح) گفت: «فال (نيك و) بد شما نزد خداست (و همه مقدّرات به قدرت او تعيين مى گردد); بلكه شما گروهى فريب خورده هستيد.
27|48|و در آن شهر، نُه گروهك بودند كه در زمين به فساد مى پرداختند و اصلاح نمى كردند.
27|49|آنها گفتند: «بياييد به خدا هم قسم شويد كه بر او [= صالح ]و خانواده اش شبيخون مى زنيم (و آنها را به قتل مى رسانيم;) سپس به ولىِّ دَمْ او مى گوييم: ما هرگز از هلاكت خانواده او خبر نداشتيم و در اين گفتار خود راستگو هستيم.»
27|50|آنها توطئه مهمّى چيدند، و ما هم تدبير مهمّى داشتيم; در حالى كه آنها نمى فهميدند.
27|51|بنگر عاقبت توطئه آنها چه شد، كه ما آنها و قومشان را همگى نابود كرديم!
27|52|اين خانه هاى آنهاست درحالى كه بخاطر ظلم و ستمشان فرو ريخته; و در اين نشانه روشنى است براى كسانى كه آگاهند.
27|53|و كسانى را كه ايمان آورده و تقوا پيشه كرده بودند نجات داديم.
27|54|و لوط را (به ياد آور) هنگامى كه به قومش گفت: «آيا شما به سراغ كار بسيار زشتى مى رويد در حالى كه (نتايج شوم آن را) مى بينيد؟!
27|55|آيا شما از روى شهوت به جاى زنان، به سراغ مردان مى رويد؟! شما گروهى جاهل هستيد.»
27|56|قوم او پاسخى جز اين نداشتند كه (به يكديگر) گفتند: «خاندان لوط را از شهر و ديار خود بيرون كنيد، كه اينهاافرادى هستند كه پاكدامنى را مى طلبند!»
27|57|ما او و خانواده اش را نجات داديم، بجز همسرش كه مقدّر كرديم جزء باقى ماندگان (در آن شهر) باشد.
27|58|سپس بارانى (از سنگ) بر آنها فرو ريختيم (و همگى زير آن مدفون شدند); و چه بد بود باران بيم داده شده گان!
27|59|بگو: «ستايش مخصوص خداست; و سلام بر بندگان برگزيده اش!» آيا خداوند بهتر است يا بتهايى كه همتاى او قرار مى دهند؟!
27|60|(آيا بتهايى كه معبود شما هستند بهترند) يا كسى كه آسمانها  و زمين را آفريده؟! و براى شما از آسمان، آبى فرستاد كه با آن، باغهايى زيبا و سرورانگيز رويانديم; شما هرگز قدرت نداشتيد درختان آن را برويانيد! آيا معبودى با خداست؟! (چنين نيست،) بلكه آنها گروهى هستند كه (از روى نادانى، مخلوقات را) همطراز (پروردگارشان) قرار مى دهند.
27|61|يا كسى كه زمين را مستقرّ و آرام قرار داد، و ميان آن نهرهايى روان ساخت، و براى آن كوههاى ثابت و استوار ايجاد كرد، و ميان دو دريا مانعى قرار داد (تا آب شور و شيرين با هم مخلوط نشود; با اين حال) آيا معبودى با خداست؟! (چنين نيست،) بلكه بيشتر آنان نمى دانند (و جاهلند).
27|62|يا كسى كه (دعاى) مضطر را هنگامى كه او را بخواند اجابت مى كند و ناراحتى (او) را برطرف مى سازد، و شما را خلفاى زمين قرار مى دهد; آيا معبودى با خداست؟! كمتر متذكّر مى شويد.
27|63|يا كسى كه شما را در تاريكيهاى صحرا و دريا راهنمايى مى كند، و كسى كه بادها را بشارت دهنده در پيشاپيش (باران) رحمتش مى فرستد; (با اين حال) آيا معبودى با خداست؟! خداوند برتر است از آنچه همتاى او قرار مى دهند.
27|64|يا كسى كه آفرينش را آغاز مى كند، سپس آن را باز مى گرداند، و كسى كه شما را از آسمان و زمين روزى مى دهد; آيا معبودى با خداست؟! بگو: «اگر راست مى گوييد دليل تان را بياوريد!»
27|65|بگو: «كسانى كه در آسمانها و زمين هستند غيب نمى دانند جز خدا، و نمى دانند چه زمانى (در قيامت) برانگيخته مى شوند.»
27|66|آنها [= مشركان] اطلاع صحيحى درباره آخرت ندارند; بلكه در اصل آن شك دارند;بلكه نسبت به آن نابينا (و كور دل) هستند.
27|67|و كافران گفتند: «آيا هنگامى كه ما و پدرانمان خاك شديم، (زنده مى شويم و از دل خاك) بيرون مى آييم؟!
27|68|اين وعده اى است كه به ما و پدرانمان از پيش داده شده; اينها همان افسانه هاى پيشينيان است.»
27|69|بگو: «در روى زمين سير كنيد و ببينيد سرانجام مجرمان چگونه بود!» 
27|70|و به خاطر (كارهاى) آنان اندوهگين (و دلسرد) مشو، و از توطئه هاى آنان در تنگنا قرار مگير.
27|71|آنها مى گويند: «اگر راست مى گوييد، اين وعده (عذاب كه به ما مى دهيد) كى خواهد آمد؟!»
27|72|بگو: «شايد پاره اى از آنچه درباره آن شتاب مى كنيد، نزديك و در كنار شما باشد.»
27|73|به يقين پروردگارتو نسبت به مردم، داراى فضل (و رحمت) است ; ولى بيشترشان شكرگزار نيستند.
27|74|و پروردگارت آنچه را در سينه هايشان پنهان مى دارند و آنچه را آشكار مى كنند (بخوبى) مى داند.
27|75|و هيچ موجود پنهانى در آسمان و زمين نيست مگر اين كه در كتاب مبين (و علم بى پايان پروردگار) ثبت است.
27|76|اين قرآن اكثر چيزهايى را كه بنى اسرائيل در آن اختلاف دارند براى آنان بيان مى كند;
27|77|و مايه هدايت و رحمت براى مؤمنان است.
27|78|پروردگار تو ميان آنها در قيامت به حكم خود داورى مى كند; و اوست توانا و دانا.
27|79|پس بر خدا توكّل كن، به يقين تو بر حق آشكار هستى.
27|80|مسلّماً تو نمى توانى صداى خود را به گوش مردگان برسانى، و نه سخنت را به گوش كران هنگامى كه روى برگردانند و دور شوند.
27|81|و نيز نمى توانى نابينايان را از گمراهيشان هدايت كنى; تو فقط مى توانى سخن خود را به گوش كسانى برسانى كه آماده پذيرش ايمان به آيات ما هستند و (در برابر حق) تسليمند.
27|82|و هنگامى كه فرمان عذاب آنها فرارسد (و در آستانه رستاخيز قرار گيرند)، جنبنده اى را از زمين براى آنها خارج مى كنيم كه با آنان سخن مى گويد كه مردم به آيات ما ايمان نمى آوردند.
27|83|(به خاطر آور) روزى را كه ما از هر امّتى، گروهى را از كسانى كه آيات ما را تكذيب مى كردند محشور مى كنيم; و آنها را نگه مى داريم تا به يكديگر ملحق شوند.
27|84|تا زمانى كه (به پاى حساب) مى آيند، (خداوند به آنان) مى گويد: «آيا آيات مرا تكذيب كرديد در حالى كه احاطه علمى بر آن نداشتيد؟! (بگوييد) شما چه اعمالى انجام مى داديد؟!»
27|85|در اين هنگام، به سبب ظلمشان فرمان عذاب بر آنها واقع مى شود، و آنها سخنى براى گفتن ندارند.
27|86|آيا نديدند كه ما شب را براى آرامش آنها قرار داديم و روز را روشنى بخش؟!دراين امور نشانه هاى روشنى است براى كسانى كه ايمان مى آورند (وآماده قبول حقند).
27|87|و (به خاطر آوريد) روزى را كه در «صور» دميده مى شود، و تمام كسانى كه در آسمانها و زمين هستند در وحشت فرو مى روند، جز كسانى كه خدا خواسته; و همگى با خضوع در پيشگاه او حاضر مى شوند.
27|88|كوهها را مى بينى، و آنها را ساكن و بى حركت مى پندارى، در حالى كه مانند ابرها در حركتند; اين صنع و آفرينش خداوندى است كه همه چيز را متقن و استوار آفريده; به يقين او از كارهايى كه شما انجام مى دهيد آگاه است.
27|89|كسانى كه كار نيكى انجام دهند پاداشى بهتر از آن خواهند داشت; و آنان از وحشت آن روز در امانند.
27|90|و آنها كه كار بدى انجام دهند،به صورت در آتش افكنده مى شوند; آيا جزايى جز آنچه عمل مى كرديد خواهيد داشت؟!
27|91|(بگو:) من مأمورم كه پروردگار اين شهر (مقدّس مكّه) را عبادت كنم، همان كسى كه اين شهر را حرمت بخشيده; در حالى كه همه چيز از آن اوست; و من مأمورم كه از مسلمانان باشم;
27|92|و مأمورم قرآن را (براى همگان) تلاوت كنم، هركس هدايت شود به سود خود هدايت شده; و هر كس گمراه گردد بگو: «من فقط از بيم دهندگانم!»
27|93|بگو: «ستايش مخصوص خداست; بزودى نشانه هايش را به شما نشان مى دهد تا آن را بشناسيد; و پروردگار تو از آنچه انجام مى دهيد غافل نيست.
28|1|طسم.
28|2|اين آيات كتاب مبين است.
28|3|ما از داستان موسى و فرعون به درستى بر تو مى خوانيم، براى گروهى كه ايمان مى آورند.
28|4|فرعون در زمين برترى جويى كرد، و اهل آن را به گروههاى مختلفى تقسيم نمود; گروهى از آنها را به ضعف و ناتوانى مى كشاند، پسرانشان را سر مى بريد و زنانشان را (براى كنيزى و خدمت) زنده نگه مى داشت; او به يقين از تبهكاران بود.
28|5|ما اراده كرده ايم تا بر مستضعفان زمين نعمت بخشيم و آنان را پيشوايان و وارثان روى زمين قرار دهيم.
28|6|و حكومتشان را در زمين استوار سازيم; و به فرعون و هامان و لشكريانشان، آنچه را از سوى آنها [= بنى اسرائيل] بيم داشتند نشان دهيم.
28|7|ما به مادر موسى الهام كرديم كه: «او را شير ده; و هنگامى كه بر (جان) او ترسيدى، وى را در دريا (ى نيل) بيفكن; و نترس و غمگين مباش، كه ما او را به تو باز مى گردانيم، و او را از پيامبران قرار مى دهيم.»
28|8|(هنگامى كه مادرش به فرمان خدا او را به دريا افكند) خاندان فرعون او را (از آب) گرفتند، تا سرانجام دشمن آنان و مايه اندوهشان گردد! (مسلّماً) فرعون و هامانو لشكريانشان خطاكار بودند.
28|9|همسر فرعون (چون ديد آنها قصد كشتن كودك را دارند) گفت: «او مايه روشنايى چشم من و توست! او را نكشيد شايد براى ما مفيد باشد، يا او را به فرزندى برگزينيم.» و آنها نمى فهميدند (كه دشمن اصلى خود را در آغوش مى پرورانند)!
28|10|(سرانجام) قلب مادر موسى (از همه چيز جز ياد فرزندش) تهى گشت; و اگر دل او را بوسيله ايمان (و اميد) محكم نكرده بوديم، نزديك بود مطلب را فاش كند.
28|11|و (مادر موسى) به خواهر او گفت: «در جستجو (حال) او باش.» او نيز از دور ماجرا را مشاهده كرد در حالى كه آنان بى خبر بودند.
28|12|ما همه زنان شير ده را از پيش بر او حرام كرده بوديم (تا تنها به آغوش مادر باز گردد); و خواهرش (كه بى تابى مأموران فرعون را براى پيدا كردن دايه مشاهده كرد) گفت: «آيا شما را به خانواده اى راهنمايى كنم كه اين نوزاد را براى شما كفالت مى كنند و خيرخواه او مى باشند؟!»
28|13|سرانجام او را به مادرش باز گردانديم تا چشمش روشن شود و غمگين نباشد و بداند كه وعده الهى حق است; ولى بيشتر آنان نمى دانند.
28|14|و هنگامى كه (موسى) به رشد و كمال رسيد، حكمت و دانش به او داديم; و اين گونه نيكوكاران را پاداش مى دهيم.
28|15|او به هنگامى كه اهل شهر در غفلت بودند وارد شهر شد; ناگهان دو مرد را ديد كه به جنگ و نزاع مشغولند; يكى از پيروان او بود (و از بنى اسرائيل)، و ديگرى از دشمنانش; آن كه از پيروان او بود در برابر دشمنش از وى تقاضاى كمك نمود; موسى مشت محكمى بر سينه او زد و كار او را ساخت (و بر زمين افتاد و مُرد); موسى گفت: «اين (نزاع شما) از عمل شيطان بود، كه او دشمن و گمراه كننده اى آشكار است.»
28|16|(سپس) عرضه داشت: «پروردگارا! من به خويشتن ستم كردم; مرا بيامرز.» خداوند او را آمرزيد، كه او آمرزنده مهربان است.
28|17|گفت: «پروردگارا! به شكرانه نعمتى كه به من دادى، هرگز پشتيبان مجرمان نخواهم بود.»
28|18|موسى در شهر ترسان شد و هر لحظه در انتظار حادثه (و خبرى) بود; ناگهان ديد همان كسى كه ديروز از او يارى طلبيده بود فرياد مى زند و از او كمك مى خواهد; موسى به او گفت: «تو آشكارا انسان (ماجراجو و) گمراهى هستى.»
28|19|و هنگامى كه (موسى) خواست با كسى كه دشمن هر دوى آنها بود درگير شود (و با قدرت مانع او گردد، فرياد او بلند شد،) گفت: «اى موسى! مى خواهى مرا بكشى همان گونه كه ديروز انسانى را كُشتى؟! تو فقط مى خواهى ستمگرى در روى زمين باشى، و نمى خواهى از مصلحان باشى!»
28|20|(در اين هنگام) مردى با شتاب از دورترين نقطه شهر [= مركز فرعونيان] آمد و گفت: «اى موسى! اطرافيان فرعون براى كشتن تو به مشورت نشسته اند; فوراً (از شهر) خارج شو، كه من از خيرخواهان توام.»
28|21|موسى از شهر خارج شد در حالى كه ترسان بود و هر لحظه در انتظار حادثه اى; (به پيشگاه خدا) عرضه داشت: «پروردگارا! مرا از اين قوم ستمكار رهايى بخش.»
28|22|و هنگامى كه به سوى مدين حركت كرد گفت: «اميد است پروردگارم مرا به راه راست هدايت كند.»
28|23|و هنگامى كه به (چاه) آب مدَين رسيد، گروهى از مردم را در آن جا ديد كه چهارپايان خود را آب مى دهند; و در كنار آنان دو زن را ديد كه از گوسفندان خويش مراقبت مى كنند (و به چاه نزديك نمى شوند; موسى) به آن دو گفت: «منظور شما (از اين كار) چيست؟» گفتند: «ما آنها را آب نمى دهيم تا چوپانها همگى خارج شوند;و پدر ما پيرمرد كهنسالى است (قادر بر اين كارها نيست).»
28|24|موسى براى (گوسفندان) آن دو آب كشيد; سپس رو به سايه آورد و عرض كرد: «پروردگارا! به هر خير و نيكى كه تو بر من فرو فرستى نيازمندم.» 
28|25|ناگهان يكى از آن دو (زن) به سراغ او آمد در حالى كه با نهايت حيا گام برمى داشت، گفت: «پدرم از تو دعوت مى كند تا مزد آب دادن (گوسفندان) را كه براى ما انجام دادى به تو بپردازد.» هنگامى كه موسى نزد او [= شعيب] آمد و سرگذشت خود را براى او شرح داد، گفت: «نترس،از قوم ستمكار نجات يافتى.»
28|26|يكى از آن دو (دختر) گفت: «اى پدر! او را استخدام كن، زيرا بهترين كسى را كه مى توانى استخدام كنى آن كس است كه نيرومند و درستكار باشد (و او همين مرد است).»
28|27|(شعيب) گفت: «من مى خواهم يكى از اين دو دخترم رابه همسرى تو درآورم به اين شرط كه هشت سال براى من كار كنى; و اگر آن را تا ده سال افزايش دهى، (محبّتى) از ناحيه توست; من نمى خواهم كار سنگينى بر دوش تو بگذارم; و ان شاء الله مرا از صالحان خواهى يافت.»
28|28|(موسى) گفت: «(مانعى ندارد،) اين قراردادى ميان من وتو باشد; البته هر كدام از اين دو مدت را انجام دهم ستمى بر من نخواهد بود (و من در انتخاب آن آزادم); و خدا بر آنچه ما مى گوييم گواه است.»
28|29|هنگامى كه موسى مدّت (قرار داد) را به پايان رسانيد و همراه خانواده اش (از مدين به سوى مصر) حركت كرد، از جانب طور آتشى ديد; به خانواده اش گفت: «درنگ كنيد كه من (از دور) آتشى ديدم; (مى روم) شايد خبرى از آن براى شما بياورم، يا شعله اى از آتش تا با آن گرم شويد.»
28|30|هنگامى كه به سراغ آتش آمد، از كرانه راست درّه، در آن سرزمين پربركت، از ميان درختى ندا آمد كه: «اى موسى! منم خداوند، پروردگار جهانيان.
28|31|عصايت را بيفكن.» هنگامى كه (عصا را افكند و) ديد همچون مارى با سرعت حركت مى كند، ترسيد و به عقب برگشت، و حتى پشت سر خود را نگاه نكرد! (ندا آمد:) «اى موسى! برگرد و نترس، تو در امان هستى.
28|32|دستت را در گريبان خود فرو بر، هنگامى كه خارج مى شود سفيد و نورانى است بدون عيب و نقص; و دستهايت را براى دورى از ترس و وحشت، بر سينه ات بگذار. اين دو (معجزه: عصا و يد بيضا) دو دليل روشن از پروردگارت به سوى فرعون واطرافيان اوست، كه آنان گروه نافرمانى هستند.»
28|33|عرض كرد: «پروردگارا! من يك تن از آنان را كُشته ام; مى ترسم مرا به قتل برسانند.
28|34|و برادرم هارون زبانش از من فصيح تر است; او را همراه من بفرست تا ياور من باشد و مرا تصديق كند; زيرا مى ترسم مرا تكذيب كنند.»
28|35|فرمود: «بزودى بازوان تو را بوسيله برادرت محكم (و نيرومند) مى كنيم، وبراى شما سلطه و برترى قرار مى دهيم; و آنها به بركت معجزات ما، بر شما دست نمى يابند; شما و پيروانتان پيروزيد.»
28|36|هنگامى كه موسى با معجزات روشن ما به سوى آنان آمد، گفتند: «اين چيزى جز سحر نيست كه بدروغ به خدا بسته شده; ما هرگزچنين چيزى را در نياكان خود نشنيده ايم!» 
28|37|موسى گفت: «پروردگارم از حال كسانى كه هدايت را از نزد او آورده اند، و كسانى كه عاقبت نيك سرا (ى دنيا و آخرت) از آن آنهاست آگاهتر است. به يقين ستمكاران رستگار نخواهند شد.»
28|38|فرعون گفت:«اى گروه اشراف! من خدايى جز خودم براى شما سراغ ندارم. (امّا براى تحقيق بيشتر،) اى هامان، برايم آتشى بر گل بيفروز(و آجرهاى محكم بساز)،و براى من برج بلندى ترتيب ده تا از خداى موسى خبر گيرم; هر چند من گمان مى كنم او از دروغگويان است.»
28|39|(سرانجام) فرعون ولشكريانش به ناحق در زمين تكبر ورزيدند، و پنداشتند به سوى ما بازگردانده نمى شوند.
28|40|ما نيز او و لشكريانش را گرفتيم و به دريا افكنديم; اكنون بنگر سرانجام ستمكاران چگونه بود!
28|41|و آنان [= فرعونيان] را پيشوايانى قرار داديم كه به سوى آتش (دوزخ) دعوت مى كنند; و روز رستاخيز يارى نخواهند شد.
28|42|و در اين دنيا نيز لعنت (و دورى از رحمت را) به دنبال آنان قرار داديم; و روز قيامت از زشت رويانند.
28|43|و ما به موسى كتاب آسمانى داديم بعد از آن كه اقوام (گمراه) پيشين را هلاك كرديم; كتابى كه براى مردم بصيرت آفرين بود، و مايه هدايت و رحمت; شايد متذكّر شوند.
28|44|تو در جانب غربى نبودى هنگامى كه ما فرمان (نبوّت) را به موسى داديم; و تو از شاهدان نبودى (در آن هنگام كه معجزات را در اختيار موسى گذارديم).
28|45|ولى ما اقوامى را (در اعصار مختلف) خلق كرديم، و زمانهاى طولانى بر آنها گذشت (كه آثار انبيا از دلهايشان محو شد; پس تو را فرستاديم).تو هرگز در ميان مردم مَدْيَن اقامت نداشتى تا (اخبار آنها را بدانى و) آيات ما را براى اينها [= مشركان مكّه ]بخوانى; ولى ما بوديم كه تو را فرستاديم (و اين اخبار را در اختيارت قرار داديم).
28|46|تو در كنار كوه طور نبودى زمانى كه ما (به موسى) ندا داديم; ولى اين رحمتى از سوى پروردگارت بود (كه اين اخبار را در اختيار تو نهاد) تا بوسيله آن قومى را بيم دهى كه پيش از تو هيچ بيم دهنده اى براى آنان نيامده بود; شايد متذكّر شوند.
28|47|هرگاه (پيش از فرستادن پيامبرى) مجازات و مصيبتى بر اثر اعمالشان به آنان مى رسيد، مى گفتند: «پروردگارا! چرا پيامبرى براى ما نفرستادى تا از آيات تو پيروى كنيم و از مؤمنان باشيم؟!» 
28|48|ولى هنگامى كه حق از نزد ما براى آنها آمد گفتند: «چرا مثل همان معجزاتى كه به موسى داده شد به اين پيامبر داده نشده است؟!» مگر (بهانه جويانى همانند آنان،) معجزاتى را كه در گذشته به موسى داده شد، انكار نكردند و گفتند: «(قرآن و تورات) هر دو سحرند، كه دست به دست هم داده اند (تا ما را گمراه كنند)» و گفتند: «ما به هر دو كافريم»؟!
28|49|بگو: «اگر راست مى گوييد (كه تورات و قرآن از سوى خدا نيست)، كتابى هدايت بخش تر از اين دو از نزد خدا بياوريد، تا از آن پيروى كنم!»
28|50|اگر پيشنهاد تو را نپذيرند، بدان كه آنان تنها از هوسهاى خود پيروى مى كنند. و چه  كسى گمراهتر است از آن كس كه پيروى هواى نفس خويش كرده و هيچ هدايت الهى را نپذيرفته؟! به يقين خداوند گروه ستمكاران را هدايت نمى كند.
28|51|ما آيات (قرآن) را يكى پس از ديگرى براى آنان آورديم شايد متذكّر شوند. 
28|52|كسانى كه قبلاً كتاب آسمانى به آنان داده ايم به آن [= قرآن] ايمان مى آورند. 
28|53|و هنگامى كه (آيات قرآن) بر آنان خوانده شود مى گويند: «به آن ايمان آورديم; اين حقيقتى از سوى پروردگار ماست; ما پيش از اين نيز مسلمان بوديم.» 
28|54|آنها كسانى هستند كه بخاطر شكيباييشان، پاداششان را دوبار دريافت مى دارند; و بوسيله نيكيها بديها را دفع مى كنند; و از آنچه به آنان روزى داده ايم انفاق مى نمايند;
28|55|و هرگاه سخن لغو و بيهوده بشنوند، از آن روى مى گردانند و مى گويند: «اعمال ما از آنِ ماست و اعمال شما از آن خودتان; سلام بر شما (سلام وداع); ما خواهان جاهلان نيستيم.»
28|56|تو نمى توانى هر كس را كه دوست دارى هدايت كنى; ولى خداوند هركس را بخواهد (و شايسته باشد) هدايت مى كند; و او به هدايت شوندگان آگاهتر است.
28|57|آنها گفتند: «ما اگر هدايت را همراه تو پذيرا شويم، ما را از سرزمينمان مى ربايند.» آيا ما حرم امنى در اختيار آنها قرار نداديم كه ثمرات هر چيزى (از هر شهر و ديارى) به سوى آن آورده مى شود كه رزقى است از جانب ما؟! ولى بيشتر آنان نمى دانند.
28|58|و چه بسيار از شهرها و آباديهايى را كه بر اثر فزونى نعمت، مست و مغرور شده بودند هلاك كرديم! اين خانه هاى آنهاست كه (ويران شده، و) بعد از آنان جز مدت كمى، كسى در آن سكونت نكرد; و تنها ما وارث آنان بوديم.
28|59|و پروردگار تو هرگز (اهل) شهرها و آباديها را هلاك نمى كرد تا اين كه در كانون آنها پيامبرى مبعوث كندكه آيات ما را بر آنان بخواند; و ما هرگز آباديها و شهرها را نابود نكرديم مگر آن كه اهلش ستمكار بودند.
28|60|آنچه به شما داده شده، متاع زندگى دنيا و زينت آن است; و آنچه نزد خداست بهتر و پايدارتر است; آيا نمى انديشيد؟!
28|61|آيا كسى كه به او وعده نيكو داده ايم و به آن خواهد رسيد، همانند كسى است كه (فقط) متاع زندگى دنيا به او داده ايم سپس روز قيامت (براى حساب و جزا) از احضارشدگان خواهد بود؟!
28|62|روزى را (به خاطر بياوريد) كه خداوند آنان را ندا مى دهد و مى گويد: «كجا هستند همتايانى كه شما براى من مى پنداشتيد؟!»
28|63|گروهى (از معبودان) كه فرمان عذاب درباره آنها مسلّم شده است مى گويند: «پروردگارا! ما اين (عبادت كنندگانمان) را گمراه كرديم; (آرى) ما آنها را گمراه كرديم همان گونه كه خودمان گمراه شديم; ما از آنان به سوى تو بيزارى مى جوييم; آنان در حقيقت ما را نمى پرستيدند (بلكه هواى نفس خود را پرستش مى كردند).»
28|64|و (به آن عبادت كنندگان) گفته مى شود: «معبودهايتان را كه همتاى خدا مى پنداشتيد بخوانيد (تا شما را يارى كنند)!» معبودهايشان را مى خوانند، ولى جوابى به آنان نمى دهند. و (در اين هنگام) عذاب الهى را (با چشم خود) مى بينند،و آرزو مى كنند اى كاش هدايت يافته بودند!
28|65|(به خاطر آوريد) روزى را كه خداوند آنان را ندا مى دهد و مى گويد: «چه پاسخى به پيامبران (من) گفتيد؟!»
28|66|در آن روز، همه اخبار بر آنان پوشيده مى ماند، (حتّى) نمى توانند از يكديگر سؤالى كنند.
28|67|امّا كسى كه توبه كند، و ايمان آورد و عمل صالحى انجام دهد، اميد است از رستگاران باشد.
28|68|پروردگار تو هرچه بخواهد مى آفريند، و هر چه بخواهد برمى گزيند; آنان (در برابر او) اختيارى ندارند; منزّه است خداوند، و برتر است از آنچه همتاى او قرار مى دهند! 
28|69|و پروردگار تو مى داند آنچه را كه سينه هايشان پنهان مى دارد و آنچه را آشكار مى سازند.
28|70|و او خداى يگانه است كه هيچ معبودى جز او نيست; ستايش تنها براى اوست در اين جهان و در جهان ديگر; حاكميّت (نيز) از آن اوست; و همه شما به سوى او باز گردانده مى شويد.
28|71|بگو: «به من خبر دهيد اگر خداوند شب را تا روز قيامت بر شما جاودان سازد، آيا معبودى جز خداوند يگانه مى تواند روشنايى براى شما بياورد؟! آيا نمى شنويد؟!» 
28|72|بگو: «به من خبر دهيد اگر خداوند روز را تا قيامت بر شما جاودان كند، آيا معبودى غير از خدا مى تواند شبى براى شما بياورد تا در آن آرامش يابيد؟ آيا نمى بينيد؟!» 
28|73|و از رحمت اوست كه براى شما شب و روز قرار داد تا هم در آن آرامش داشته باشيد و هم از فضل خدا بهره گيريد، شايد شكر (نعمت هاى او را) به جا آوريد.
28|74|(به خاطر آوريد) روزى را كه آنها را ندا مى دهد و مى گويد: «كجايند همتايانى كه براى من مى پنداشتيد؟!»
28|75|و (در آن روز) از هر امّتى گواهى برمى گزينيم و (به مشركان) مى گوييم: «دليل خود را بياوريد!» (در آن هنگام) مى دانند كه حق از آن خداست، و تمام آنچه را به خدا افترا مى بستند از (نظرِ) آنها گم خواهد شد.
28|76|قارون از قوم موسى بود، امّا بر آنان ستَم كرد; ما آن قدر از گنجها به او داده بوديم كه حمل كليدهاى آن براى گروهى نيرومند، دشوار بود! (به خاطر آوريد) هنگامى را كه قومش به او گفتند: «اين همه از سر غرور شادى مكن، كه خداوند شادى كنندگان مغرور را دوست نمى دارد.
28|77|و در آنچه خدا به تو داده، سراى آخرت را بطلب; و بهره ات را از دنيا فراموش مكن; و همان گونه كه خدا به تو نيكى كرده نيكى كن; و هرگز در زمين در جستجوى فساد مباش، كه خدا مفسدان را دوست ندارد.»
28|78|(قارون) گفت: «اين ثروت را بوسيله دانشى كه نزد من است به دست آورده ام!» آيا او نمى دانست كه خداوند از ميان اقوام پيشين كسانى را هلاك كردكه نيرومندتر و ثروتمندتر از او بودند؟! (و هنگامى كه عذاب الهى فرا رسد،) مجرمان از گناهانشان سؤال نمى شوند.
28|79|(قارون) با تمام زينت خود در برابر قومش ظاهر شد، آنها كه خواهان زندگى دنيا بودند گفتند: «اى كاش همانند آنچه به قارون داده شده است ما نيز داشتيم! براستى كه او بهره عظيمى دارد!»
28|80|امّا كسانى كه دانش به آنها داده شده بود گفتند: «واى بر شما!ثواب الهى براى كسانى كه ايمان آورده اند و عمل صالح انجام مى دهند بهتر است، امّا جز صابران به آن نمى رسند.» 
28|81|سپس ما، او وخانه اش را در زمين فرو برديم، و گروهى نداشت كه او را در برابر عذاب الهى يارى كنند، و خودش نيز نمى توانست خويشتن را يارى دهد.
28|82|و آنها كه ديروز آرزو مى كردند به جاى او باشند بامدادان (هنگامى كه اين صحنه را ديدند) گفتند: «واى بر ما! گويى خدا روزى را بر هركس از بندگانش بخواهد وسعت مى بخشد يا تنگ مى گيرد. اگر خدا بر ما منّت ننهاده بود، ما را نيز در زمين فرو مى برد. اى واى! گويى كافران هرگز رستگار نمى شوند.»
28|83|(آرى،) اين سراى آخرت را (تنها) براى كسانى قرار مى دهيم كه اراده برترى جويى و فساد در زمين را ندارند; و عاقبت نيك براى پرهيزگاران است.
28|84|كسى كه كار نيكى انجام دهد، براى او پاداشى بهتر از آن است; و كسى كه كار بدى انجام دهد، مجازات بدكاران جز (به مقدار) اعمالشان نخواهد بود.
28|85|آن كس كه قرآن را بر تو لازم كرد، تو را به جايگاهت [= زادگاهت] باز مى گرداند. بگو: «پروردگار من از همه بهتر مى داند چه كسى (برنامه) هدايت آورده، وچه كسى در گمراهى آشكار است.»
28|86|و تو هرگز اميد نداشتى كه اين كتاب آسمانى به تو القا شود; ولى رحمت پروردگارت چنين اقتضا كرد; اكنون كه چنين است، هيچگاه پشتيبان كافران مباش;
28|87|و مبادا (آنها) تو را از آيات خداوند، بعد از آن كه بر تو نازل گشت، باز دارند; به سوى پروردگارت دعوت كن، و هرگز از مشركان مباش. 
28|88|معبود ديگرى را با خدا مخوان، كه هيچ معبودى جز او نيست; همه چيز جز ذات (پاك) او فانى مى شود; حاكميّت تنها از آنِ اوست; و همه به سوى او باز گردانده مى شويد.
29|1|الم.
29|2|آيا مردم گمان كردند همين كه بگويند: «ايمان آورديم»، به حال خود رها مى شوند و آزمايش نخواهند شد؟!
29|3|ما كسانى را كه پيش از آنان بودند آزموديم (و اينها را نيز امتحان مى كنيم); تا خداوند كسانى را كه راست مى گويند و كسانى را كه دروغ مى گويند مشخص سازد.
29|4|آيا كسانى كه اعمال بد انجام مى دهند گمان كردند بر ما پيشى خواهند گرفت (و چيره خواهند شد)؟! چه بد داورى مى كنند!
29|5|كسى كه اميد به لقاى خداوند يگانه (و رستاخيز) دارد (بايد در اطاعت فرمان او بكوشد.) زيرا سرآمدى را كه خدا تعيين كرده فرا مى رسد; و او شنوا و داناست!
29|6|كسى كه جهاد (و تلاش) كند، به سود خود جهاد مى كند; چرا كه خداوند از همه جهانيان بى نياز است.
29|7|و كسانى كه ايمان آورده و كارهاى شايسته انجام دادند، گناهان آنان را مى بخشيم و آنان را به بهترين اعمالى كه انجام مى دادند پاداش مى دهيم.
29|8|ما به انسان توصيه كرديم كه به پدر و مادرش نيكى كند، و اگر آن دو (مشرك باشند و) تلاش كنند كه براى من همتايى قائل شوى كه از آن آگاهى ندارى، از آنها پيروى مكن. بازگشت شما به سوى من است، و شما را از آنچه انجام مى داديد با خبر خواهم ساخت.
29|9|و كسانى كه ايمان آورده و كارهاى شايسته انجام دادند، به يقين آنها را در زمره صالحان وارد خواهيم كرد.
29|10|و بعضى از مردم كسانى هستند كه مى گويند: «به خدا ايمان آورده ايم.» امّا هنگامى كه در راه خدا آزار مى بينند، آزار مردم را همچون عذاب الهى مى شمارند (و از آن وحشت مى كنند); ولى هنگامى كه پيروزى از سوى پروردگارت (براى شما) فرا رسد، مى گويند: «ما هم با شما بوديم (و در اين پيروزى شريكيم)». آيا خداوند به آنچه در سينه هاى جهانيان است آگاه تر نيست؟!
29|11|مسلّماً خداوند مؤمنان را مى شناسد، و به يقين منافقان را (نيز) مى شناسد.
29|12|و كافران به مؤمنان گفتند: «شما از راه ما پيروى كنيد، (و اگر گناهى داشته باشد) ما گناهانتان را بر عهده مى گيريم.» آنان هرگز چيزى از گناهان اينها را بر عهده نخواهند گرفت; آنان به يقين دروغگو هستند.
29|13|آنها بار سنگين (گناهان) خويش را بر دوش مى كشند، و (همچنين) بارهاى سنگين ديگرى را اضافه بر بارهاى سنگين خود; و روز قيامت به يقين از دروغ هايى كه به خدا مى بستند سؤال خواهند شد.
29|14|و ما نوح را به سوى قومش فرستاديم; و او در ميان آنان نهصد و پنجاه سال، درنگ كرد; (ولى تبليغ او جز در گروه اندكى مؤثر واقع نشد) و سرانجام طوفان (عظيم) آنان را فرا گرفت در حالى كه ستمكار بودند.
29|15|ما او و همراهانش را كه بر كشتى سوار بودند رهايى بخشيديم، و آن را آيتى براى جهانيان قرار داديم.
29|16|ما ابراهيم را (نيز) فرستاديم،هنگامى كه به قومش گفت: «خدا را پرستش كنيد و از (عذاب) او بپرهيزيد كه اين براى شما بهتر است اگر بدانيد.
29|17|شماغير از خدا فقط بتهايى (از سنگ و چوب) را مى پرستيد و دروغى به هم مى بافيد; آنهايى را كه غير از خدا پرستش مى كنيد، مالك هيچ گونه روزى براى شما نيستند; روزى را تنها نزد خدا بطلبيد و او را پرستش كنيد و شكر او را به جا آوريد كه به سوى او بازگردانده مى شويد.
29|18|اگر شما (مرا) تكذيب كنيد (جاى تعجب نيست)، امّتهايى پيش از شما نيز (پيامبرانشان را) تكذيب كردند; وظيفه فرستاده (خدا) جزابلاغ آشكار نيست».
29|19|آيا آنان نديدند چگونه خداوند آفرينش را آغاز مى كند، سپس آن را باز مى گرداند؟! اين امر بر خدا آسان است.
29|20|بگو: «در زمين بگرديد و بنگريد خداوند چگونه آفرينش را آغاز كرده است؟ سپس خداوند (به همين گونه) جهان آخرت را ايجاد مى كند; به يقين خدا بر هر چيزى تواناست. 
29|21|هر كس را بخواهد (و سزاوار باشد) مجازات مى كند، و هر كس را بخواهد مورد رحمت قرار مى دهد; و شما به سوى او باز گردانده مى شويد.
29|22|شما هرگز نمى توانيد از حوزه قدرت خداوند در زمين و آسمان بگريزيد; و براى شما جز خدا، سرپرست و ياورى نيست.»
29|23|كسانى كه به آيات خدا و لقاى او كافر شدند، از رحمت من مأيوسند; و براى آنها عذاب دردناكى است!
29|24|امّا جواب قوم او [= ابراهيم] جز اين نبود كه گفتند: «او را بكشيد يا بسوزانيد!» ولى خداوند او را از آتش رهايى بخشيد; به يقين در اين ماجرا نشانه هايى است براى كسانى كه ايمان مى آورند.
29|25|(ابراهيم) گفت: «شما غير از خدا بتهايى براى خود انتخاب كرده ايد كه مايه دوستى و محبّت ميان شما در زندگى دنيا است; سپس روز قيامت منكر يكديگر شده (و از هم بيزارى مى جوييد) و يكديگر را لعن مى كنيد; و جايگاه (همه) شما آتش است و هيچ يار و ياورى براى شما نخواهد بود.»
29|26|و لوط به او [= ابراهيم] ايمان آورد، و (ابراهيم) گفت: «من به سوى پروردگارم هجرت مى كنم به يقين او توانا و حكيم است.»
29|27|و (در پيرى) اسحاق و يعقوب را به او بخشيديم و نبوّت و كتاب آسمانى را در دودمانش قرار داديم و پاداش (دنيوى) او را داديم و او در آخرت از صالحان است.
29|28|و لوط را فرستاديم هنگامى كه به قوم خود گفت: «شما عمل بسيار زشتى انجام مى دهيد كه هيچ يك از جهانيان پيش از شما آن را انجام نداده است!
29|29|آيا شما به سراغ مردان مى رويد و راه (بقاى نسل انسان) را قطع مى كنيد و در مركز اجتماعتان اعمال ناپسند انجام مى دهيد؟!» امّا پاسخ قومش جز اين نبود كه گفتند: «اگر راست مى گويى عذاب الهى را براى ما بياور!»
29|30|(لوط) گفت: «پروردگارا! مرا در برابر اين قوم تبهكار يارى فرما.»
29|31|و هنگامى كه فرستادگان ما بشارت (تولد فرزند) را براى ابراهيم آوردند، گفتند: «ما اهل اين شهر و آبادى (قوم لوط) را هلاك خواهيم كرد، چرا كه اهل آن ستمكارند.» 
29|32|(ابراهيم) گفت: «در آنجا لوط است!» گفتند: «ما به كسانى كه در آن هستند آگاهتريم; او و خانواده اش را نجات مى دهيم; جز همسرش كه از بازماندگان در شهر و از هلاك شدگان خواهد بود.»
29|33|هنگامى كه فرستادگان ما نزد لوط آمدند، از ديدن آنها ناراحت و دلتنگ شد; گفتند: «نترس و غمگين مباش، ما تو و خانواده ات را نجات خواهيم داد، جز همسرت كه از بازماندگان (در شهر) خواهد بود.
29|34|ما بر اهل اين شهر و آبادى بخاطر گناهانشان، عذابى از آسمان فرو مى فرستيم.»
29|35|و از اين آبادى نشانه روشنى (و درس عبرتى) براى كسانى كه مى انديشند باقى گذارديم.
29|36|و ما به سوى «مدين»، برادرشان «شعيب» را فرستاديم;گفت: «اى قوم من! خدا را بپرستيد، و به روز بازپسين ايمان بياوريد، و در زمين به فساد نكوشيد.»
29|37|(ولى) آنها او را تكذيب كردند، و به اين سبب زلزله آنان را فرا گرفت، و بامدادان در خانه هاى خود به رو درافتاده و مرده بودند. 
29|38|ما قوم «عاد» و «ثمود» را نيز (به سبب اعمالشان هلاك كرديم)، و خانه هاى (ويران شده) آنان براى شما آشكار است; شيطان اعمالشان را براى آنان آراسته بود، از اين رو آنان را از راه (خدا) باز داشت در حالى كه بينا بودند (و حق را مى شناختند).
29|39|و «قارون» و «فرعون» و «هامان» را نيز (هلاك كرديم); موسى با دلايل روشن به سراغشان آمد،امّا آنان در زمين تكبر ورزيدند، ولى نتوانستند (بر خدا) پيشى گيرند.
29|40|ما هر يك از آنان را به گناهشان گرفتيم (و مجازات كرديم)، بر بعضى از آنها طوفانى از سنگريزه فرستاديم، و بعضى از آنان را صيحه (مرگبار آسمانى) فرو گرفت، و بعضى ديگر را در زمين فرو برديم، و بعضى را غرق كرديم; خداوند هرگز به آنها ستم نكرد، ولى آنها خودشان بر خويشتن ستم مى كردند.
29|41|مَثَل كسانى كه غير از خدا را اولياى خود برگزيدند، مَثَل عنكبوت است كه خانه اى براى خود انتخاب كرده; در حالى كه سست ترين خانه ها خانه عنكبوت است اگر مى دانستند.
29|42|خداوند آنچه را غير از او مى خوانند مى داند، واو توانا و حكيم است. 
29|43|اينها مثالهايى است كه ما براى مردم مى زنيم، و جز اهل دانش آن را درك نمى كنند.
29|44|خداوند، آسمانها و زمين را بحق آفريد; به يقين در اين آيتى است براى مؤمنان.
29|45|آنچه را از كتاب (آسمانى) به تو وحى شده تلاوت كن، و نماز را برپا دار، كه نماز (انسان را) از زشتيها و اعمال ناپسند باز مى دارد، و ياد خدا بزرگتر (و برتر) است; و خداوند آنچه را انجام مى دهيد مى داند.
29|46|با اهل كتاب جز به نيكوترين روش مجادله نكنيد، مگر كسانى از آنان كه ستم كردند; و (به آنها) بگوييد: «ما به تمام آنچه از سوى خدا بر ما و شما نازل شده ايمان آورده ايم، و معبود ما و شما يكى است، و ما در برابر اوتسليم هستيم.» 
29|47|و اين گونه، كتاب (آسمانى) را بر تو نازل كرديم، كسانى كه (پيش از اين) كتاب (آسمانى) به آنها داده ايم به اين كتاب ايمان مى آورند; و بعضى از اين گروه [= مشركان] نيز به آن مؤمن مى شوند; و آيات ما را جز كافران انكار نمى كنند. 
29|48|تو هرگز پيش از اين هيچ كتابى نمى خواندى، و با دست خود چيزى نمى نوشتى، مبادا كسانى كه در صدد (تكذيب و) ابطال سخنان تو هستند، شك و ترديد كنند.
29|49|ولى اين آيات روشنى است كه در سينه كسانى كه دانش به آنها داده شده جاى دارد; و آيات ما را جز ستمكاران انكار نمى كنند.
29|50|گفتند: «چرا معجزاتى از سوى پروردگارش بر او نازل نشده؟!» بگو: «معجزات فقط نزد خداست (و به فرمان او نازل مى شود،); من تنها بيم دهنده اى آشكارم.»
29|51|آيا براى آنان كافى نيست كه اين كتاب را بر تو نازل كرديم كه پيوسته بر آنها تلاوت مى شود؟! در اين، رحمت و هشدارى است براى كسانى كه ايمان مى آورند.
29|52|بگو: «همين بس كه خدا ميان من و شما گواه است; آنچه را در آسمانها و زمين است مى داند; و كسانى كه به باطل ايمان آوردند و به خدا كافر شدند زيانكاران واقعى هستند.»
29|53|آنان با شتاب از تو عذاب را مى طلبند; و اگر موعد مقرّرى تعيين نشده بود، عذاب (الهى) به سراغ آنان مى آمد; و سرانجام اين عذاب بطور ناگهانى بر آنها وارد مى شود در حالى كه نمى دانند (و غافلند).
29|54|آنان با عجله از تو عذاب مى طلبند، در حالى كه جهنم به كافران احاطه دارد.
29|55|آن روزكه عذاب (الهى) آنها را از بالاى سر و پايين پايشان فرا مى گيرد و به آنها مى گويد: «بچشيد آنچه را عمل مى كرديد»
29|56|اى بندگان من كه ايمان آورده ايد! زمين من گسترده است، پس تنها مرا بپرستيد (و هجرت كنيد و در برابر فشارهاى دشمنان تسليم نشويد).
29|57|هر انسانى مرگ را مى چشد; سپس به سوى ما باز گردانده مى شويد.
29|58|و كسانى كه ايمان آورده و كارهاى شايسته انجام دادند، آنان را در غرفه هايى از بهشت جاى مى دهيم كه نهرها در زير آن جارى است; جاودانه در آن خواهند ماند; چه خوب است پاداش عمل كنندگان!
29|59|همان كسانى كه (در برابر مشكلات) صبر (و استقامت) كردند و تنها برپروردگارشان توكّل مى كنند. 
29|60|چه بسا جنبنده اى كه قدرت حمل روزى خود را ندارد، خداوند او و شما را روزى مى دهد; و اوشنوا و داناست.
29|61|و هر گاه از آنان بپرسى: «چه كسى آسمانها و زمين را آفريده، و خورشيد و ماه را مسخّر كرده است؟» مى گويند: «خداوند يگانه»! پس با اين حال چگونه آنان را (از عبادت خدا) منحرف مى سازند؟! 
29|62|خداوند روزى را براى هر كس از بندگانش بخواهد وسعت مى بخشد يا تنگ مى گيرد; خداوند به همه چيز داناست.
29|63|و اگر از آنان بپرسى: «چه كسى از آسمان آبى فرستاد و بوسيله آن زمين را پس از مردنش زنده كرد»؟ مى گويند: «خداوند يگانه»! بگو: «حمد و ستايش مخصوص خداست!» امّا بيشتر آنها نمى فهمند.
29|64|اين زندگى دنيا چيزى جز سرگرمى و بازى نيست; و فقط سراى آخرت، سراى زندگى (واقعى) است، اگر مى دانستند.
29|65|هنگامى كه سوار بر كشتى شوند، خدا را با اخلاص مى خوانند (و غير او را فراموش مى كنند); امّا هنگامى كه خدا آنان را به خشكى رساند و نجات داد، باز مشرك مى شوند.
29|66|(بگذار) تا آنچه را (از آيات) به آنها داده ايم انكار كنند و (از لذّات زودگذر زندگى) بهره گيرند; امّا بزودى آگاه خواهند شد!
29|67|آيا نديدند كه ماحرم امنى (براى آنها) قرار داديم در حالى كه مردم از اطراف آنان (در بيرون اين حرم) ربوده مى شوند؟! آيا به باطل ايمان مى آورند و نعمت خدا را كفران مى كنند؟! 
29|68|چه كسى ستمكارتر از آن كس است كه بر خدا دروغ بسته يا حق را پس از آن كه به سراغش آمده تكذيب نمايد؟! آيا جايگاه كافران در دوزخ نيست؟!
29|69|و آنها كه در راه ما (با خلوص نيّت) جهاد كنند، قطعاً به راههاى خود، هدايتشان خواهيم كرد; و به يقين خداوند با نيكوكاران است.
30|1|الم.
30|2|روميان شكست خوردند.
30|3|(و اين شكست) در سرزمين نزديكى رخ داد; امّا آنان پس از (اين) شكست بزودى پيروز خواهند شد...
30|4|در چند سال (آينده، اين پيروزى رخ مى دهد). همه كارها از آن خداست; چه قبل و چه بعد (از اين شكست و پيروزى); و در آن روز، مؤمنان (بخاطر پيروزى ديگرى) خوشحال خواهند شد...
30|5|به سبب يارى خداوند; و او هر كس را بخواهد يارى مى دهد; و او توانا و مهربان است.
30|6|اين وعده خداست; و خداوند هرگز از وعده اش تخلّف نمى كند; ولى بيشتر مردم نمى دانند!
30|7|آنها فقط ظاهرى اززندگى دنيا را مى دانند، و از آخرت (و پايان كار) غافلند.
30|8|آيا آنان با خود نينديشيدند كه خداوند،آسمانها و زمين و آنچه را ميان آن دو است جز بحق (و در جهت هدف مهمى) و براى زمان معيّنى نيافريده است؟! ولى بسيارى از مردم (رستاخيز و) لقاى پروردگارشان را منكرند.
30|9|آيا در زمين گردش نكردند تا ببينند عاقبت كسانى كه قبل از آنان بودند چگونه بود؟! آنها نيرومندتر از اينان بودند، و زمين را (براى زراعت و آبادى) دگرگون ساختند و بيش از اينان، آن را آباد كردند، و پيامبرانشان با دلايل روشن به سراغشان آمدند (امّا آنها انكار كردند و كيفر خود را ديدند); خداوند هرگز به آنان ستم نكرد، ولى خودشان به خويشتن ستم مى كردند.
30|10|سپس سرانجام كسانى كه اعمال بد مرتكب شدند به جايى رسيد كه آيات خدا را تكذيب كردند و پيوسته آن را مسخره مى نمودند.
30|11|(آگاه باشيد) خداوند آفرينش را آغاز مى كند، سپس آن را باز مى گرداند، سپس شما به سوى او باز گردانده مى شويد.
30|12|آن روز كه قيامت برپا مى شود، مجرمان در نوميدى و غم و اندوه فرو مى روند.
30|13|و براى آنان شفيعانى از همتايانى كه (براى خدا) مى پنداشتند نخواهد بود، ونسبت به آن همتايان، كافر مى شوند.
30|14|آن روز كه قيامت برپا مى گردد، (مؤمنان و كافران) از هم جدا مى شوند;
30|15|امّا كسانى كه ايمان آورده و اعمال صالح انجام دادند، در باغى از بهشت شاد و مسرور خواهند بود.
30|16|امّا كسانى كه كافر شدند و آيات ما و لقاى آخرت را تكذيب كردند، در عذاب الهى احضار مى شوند.
30|17|منزّه است خداوند به هنگامى كه شام مى كنيد آنگاه كه و صبح مى كنيد;
30|18|و حمد و ستايش در آسمان ها و زمين مخصوص اوست، و به هنگام عصر و هنگامى كه ظهر مى كنيد.
30|19|او زنده را از مرده بيرون مى آورد، و مرده را از زنده; و زمين را پس از مردنش حيات مى بخشد; و به همين گونه (روز قيامت از قبر) بيرون آورده مى شويد.
30|20|از نشانه هاى او اين است كه شما را از خاك آفريد، سپس بناگاه انسانهايى شديد و (در روى زمين) منتشر مى شويد!
30|21|و از نشانه هاى او اين كه همسرانى از جنس خودتان براى شما آفريد تا در كنار آنان آرامش يابيد، و در ميانتان محبت و رحمت قرار داد; به يقين در اين نشانه هايى است براى گروهى كه تفكّر مى كنند.
30|22|و از نشانه هاى او آفرينش آسمانها و زمين، و تفاوت زبانها و رنگهاى شماست; در اين نشانه هايى است براى اهل دانش.
30|23|و از نشانه هاى او خواب شما در شب و روز است و (تلاش و كوششتان براى) بهره گيرى از فضل پروردگار (و تأمين معاش); در اين امور نشانه هايى است براى آنان كه گوش شنوا دارند.
30|24|و از نشانه هاى او اين است كه برق (آسمانى) را به شما نشان مى دهد كه مايه بيم و اميد است (بيم از صاعقه، و اميد به نزول باران)، و از آسمان آبى فرو مى فرستد كه زمين را بعد از مردنش بوسيله آن زنده مى كند; در اين نشانه هايى است براى گروهى كه مى انديشند.
30|25|از نشانه هاى او اين است كه آسمان و زمين به فرمان او برپاست; سپس هنگامى كه شما را (در قيامت) از زمين فرا خواند، ناگهان همه شما خارج مى شويد (و در صحنه محشر حضور مى يابيد)!
30|26|و از آن اوست همه كسانى كه در آسمانها و زمين اند و همگى در برابر او خاضع و مطيع اند.
30|27|او كسى است كه آفرينش را آغاز مى كند، سپس آن را باز مى گرداند، و اين كار براى او آسانتر است; و برترين اوصاف در آسمانها و زمين براى اوست; و اوست توانا و حكيم.
30|28|خداوند مثالى از خودتان، براى شما زده است: آيا (اگر مملوك و برده اى داشته باشيد)، اين برده هاى شما هرگز در روزيهايى كه به شما داده ايم شريك شما مى باشند، آنچنان كه هر دو در آن مساوى بوده و از (تصرّف مستقل و بدون اجازه) آنان بيم داشته باشيد، آن گونه كه در مورد (شركاى آزاد) خود بيم داريد؟! اينچنين آيات خود را براى كسانى كه مى انديشند شرح مى دهيم.
30|29|ولى ستمكاران بدون علم و آگاهى، از هوى و هوسهاى خود پيروى كردند. پس چه كسى مى تواند آنان را كه خدا گمراه كرده است هدايت كند؟! و براى آنها هيچ ياورى نخواهد بود.
30|30|پس روى خود را متوجه آيين خالص پروردگار كن. اين سرشت الهى است كه خداوند، انسانها را بر آن آفريده; دگرگونى در آفرينش الهى نيست; اين است آيين استوار; ولى اكثر مردم نمى دانند.
30|31|(رو به سوى فطرت الهى آوريد) در حالى كه (توبه كنان) به سوى او باز مى گرديد و از (مخالفت فرمان) او بپرهيزيد، نماز را برپا داريد و از مشركان نباشيد،
30|32|از كسانى كه در دين خود تفرقه ايجاد كردند و به دسته ها و گروهها تقسيم شدند; و (عجب اين كه) هر گروهى به آنچه نزد آنهاست دل خوشند!
30|33|هنگامى كه رنج و زيانى به مردم برسد، پروردگار خود را مى خوانند در حالى كه (توبه كنان) به سوى او باز مى گردند; امّا همين كه خداوند رحمتى از جانب خويش به آنان بچشاند (و ناراحتى آنان برطرف شود)، در آن هنگام گروهى از آنان براى پروردگارشان همتا قائل مى شوند.
30|34|(بگذار) تا نعمتهايى را كه ما به آنها داده ايم كفران كنند! و (به آنها بگو: هر چه مى توانيد) بهره گيريد; امّا بزودى (نتيجه اعمالتان را) خواهيد دانست.
30|35|آيا ما دليلى بر آنان فرستاديم كه از آنچه همتاى خدا قرار مى دهند سخن مى گويد (و آن را موجه مى شمارد)؟!
30|36|و هنگامى كه رحمتى به مردم بچشانيم، از آن شاد مى شوند; و هر گاه رنج و مصيبتى بخاطر اعمالى كه انجام داده اند به آنان رسد، ناگهان مأيوس مى شوند.
30|37|آيا نديدند كه خداوند روزى را براى هر كس بخواهد وسعت مى بخشد يا تنگ مى گيرد؟! در اين نشانه هايى است براى گروهى كه ايمان مى آورند.
30|38|پس حق خويشاوندان و مستمندان و در راه ماندگان را ادا كن. اين براى آنها كه رضاى خدا را مى طلبند بهتر است، و چنين كسانى رستگارانند.
30|39|آنچه بعنوان ربا مى پردازيد تا در اموال مردم فزونى يابد، نزد خدا فزونى نخواهد يافت; و آنچه را بعنوان زكات مى پردازيد و تنها رضاى خدا را مى طلبيد (مايه بركت و فزونى است; و) كسانى كه چنين مى كنند داراى پاداش مضاعفند.
30|40|خداوند همان كسى است كه شما را آفريد، سپس روزى داد، بعد مى ميراند، سپس زنده مى كند; آيا هيچ يك از همتايانى كه براى خدا قرار داده ايد چيزى ازاين كارها را مى توانند انجام دهند؟! او منزّه و برتر است از آنچه همتاى او قرار مى دهند.
30|41|فساد، در صحرا و دريا بخاطر كارهايى كه مردم انجام داده اند آشكار شده است; خدا مى خواهد نتيجه بعضى از اعمالشان را به آنان بچشاند، شايد (به سوى حق) بازگردند.
30|42|بگو: «در زمين سير كنيد و بنگريد عاقبت كسانى كه قبل از شما بودند چگونه بود!» بيشتر آنها مشرك بودند.
30|43|روى خود را به سوى آيين مستقيم و پايدار بدار، پيش از آن كه روزى فرارسد كه هيچ كس نمى تواند آن را از خدا باز گرداند (و برنامه الهى را تعطيل كند); در آن روز مردم به گروههايى تقسيم مى شوند:
30|44|هر كس كافر شود، كفرش بر زيان خود اوست; و آنها كه كار شايسته انجام دهند، براى خودشان آماده مى سازند (و ذخيره مى كنند).
30|45|اين براى آن است كه خداوند كسانى را كه ايمان آورده و اعمال صالح انجام داده اند، از فضلش پاداش دهد; به يقين او كافران را دوست نمى دارد.
30|46|و از نشانه هاى (عظمت) خدا اين است كه بادها را بشارتگرانى (براى نزول باران) مى فرستد تا شما را از رحمتش بچشاند (و سيراب كند) وكشتيها به فرمانش حركت كنند و از فضل او بهره گيريد; شايد شكرگزارى كنيد.
30|47|و پيش از تو پيامبرانى را به سوى قومشان فرستاديم; آنها با دلايل روشن به سراغ قوم خود رفتند، ولى (هنگامى كه اندرزها سودى نداد) مجرمان را مجازات كرديم; (و مؤمنان را يارى نموديم); و يارى مؤمنان، همواره حقّى است بر عهده ما.
30|48|خداوند همان كسى است كه بادها را مى فرستدتا ابرهايى را به حركت در آورند، سپس آنها را در آسمان آن گونه كه بخواهد مى گستراند و متراكم مى سازد; در اين هنگام دانه هاى باران را مى بينى كه از لابه لاى آن خارج مى شود; هنگامى كه اين (باران حياتبخش) را به هر كس از بندگانش كه بخواهد برساند، ناگهان خوشحال مى شوند.
30|49|هرچند پيش از آن كه بر آنان نازل شود مايوس بودند.
30|50|به آثار رحمت الهى بنگر كه چگونه زمين را بعد از مردنش زنده مى كند; چنين كسى (كه زمين مرده را زنده مى كند) زنده كننده مردگان (در قيامت) است; و او بر هر چيزى تواناست.
30|51|و اگر ما بادى بفرستيم (داغ و سوزان)، و بر اثر آن زراعت خود را زرد و پژمرده ببينند، (مأيوس شده و) پس از آن ناسپاسى مى كنند.
30|52|به يقين تو نمى توانى صداى خود رابه گوش مردگان برسانى، و نه سخنت را به گوش كران هنگامى كه روى برگردانند و دور شوند.
30|53|و (نيز) نمى توانى نابينايان را از گمراهيشان هدايت كنى; تو تنها مى توانى سخنت را به گوش كسانى برسانى كه آماده پذيرش ايمان به آيات ما هستند و (در برابر حق) تسليمند.
30|54|خدا همان كسى است كه شما را آفريد در حالى كه ضعيف بوديد; سپس بعد از ناتوانى، قوّت بخشيد و باز بعد از قوّت، ضعف و پيرى قرار داد; او هر چه بخواهد (به هر كيفيت) مى آفريند، و اوست دانا و توانا.
30|55|و روزى كه قيامت برپا شود، مجرمان سوگند ياد مى كنند كه جز ساعتى (در عالم برزخ) درنگ نكردند! (در گذشته نيز) اينگونه از درك حقيقت باز گردانده مى شدند.
30|56|ولى كسانى كه علم و ايمان به آنان داده شده مى گويند: «شما به فرمان خدا تا روز قيامت (در عالم برزخ) درنگ كرديد، و اين روز رستاخيز است، امّا شما نمى دانستيد.»
30|57|آن روز عذرخواهى ستمكاران سودى به حالشان ندارد، و آنها توانايى بر جلب رضايت پروردگار نمى يابند (و توبه به آنان پذيرفته نمى شود).
30|58|ما براى مردم در اين قرآن از هر چيز نمونه اى آورديم (و هر گونه معارف در آن جمع است); و اگر معجزه اى براى آنان بياورى، كافران مى گويند: «شما اهل باطليد (و اينها سحر است).»
30|59|اين گونه خداوند بر دلهاى آنان كه آگاهى ندارند مُهر مى نهد.
30|60|اكنون كه چنين است صبر و استقامت پيشه كن كه وعده خدا حق است; و هرگز كسانى كه ايمان ندارند تو را خشمگين نسازند (و سبك نشمرند)!
31|1|الم.
31|2|اين آيات كتاب حكيم است (كتابى پرمحتوا و استوار)!
31|3|مايه هدايت و رحمت براى نيكوكاران است.
31|4|همان كسانى كه نماز را برپا مى دارند، و زكات را مى پردازند و آنها به آخرت يقين دارند. 
31|5|آنان بر طريق هدايت پروردگارشانند، و آنانند رستگاران.
31|6|و بعضى از مردم سخنان بيهوده را مى خرند تا مردم را از روى نادانى، از راه خدا گمراه سازند و آيات الهى را به استهزا گيرند; براى آنان عذابى خواركننده است!
31|7|و هنگامى كه آيات ما بر او خوانده شود، با تكبر روى برمى گرداند، چنانچه گويى آن را نشنيده است; گويا اصلاً گوشهايش سنگين است; او را به عذابى دردناك بشارت ده! 
31|8|(ولى) كسانى كه ايمان آورده و كارهاى شايسته انجام داده اند، باغهاى پرنعمت بهشت از آن آنهاست;
31|9|جاودانه در آن خواهند ماند; اين وعده حتمى الهى است; و اوست توانا و حكيم.
31|10|(او) آسمانها را بدون ستونى كه آن را ببينيد آفريد، و در زمين كوه هاى استوارى قرار داد مبادا شما را بلرزاند (و آرامش را از شما بگيرد) و از هر گونه جنبنده اى روى آن منتشر ساخت; و از آسمان آبى نازل كرديم و بوسيله آن در روى زمين انواع گوناگونى از گياهان پرارزش رويانديم.
31|11|(بگو) اين آفرينش خداست; امّا به من نشان دهيد (معبودانى) غير او چه چيز را آفريده اند؟! ولى ستمكاران در گمراهى آشكارند.
31|12|ما به لقمان حكمت داديم; (و به او گفتيم:) شكر خدا را به جاى آور. هر كس شكرگزارى كند، تنها به سود خويش شكر مى كند; و آن كس كه كفران كند، (زيانى به خدا نمى رساند); چرا كه خداوند بى نياز و ستوده است.
31|13|(به خاطر بياور) هنگامى را كه لقمان به فرزندش ـ در حالى كه او را موعظه مى كرد ـ گفت: «پسرم! چيزى را همتاى خدا قرار مده كه شرك، ظلم بزرگى است.»
31|14|و ما به انسان درباره پدر و مادرش سفارش كرديم; مادرش او را با ناتوانى روز افزون حمل كرد و دوران شيرخوارگى او در دوسال پايان مى يابد; (آرى به او توصيه كردم) كه براى من و براى پدر و مادرت شكر به جا آور كه بازگشت (همه شما) به سوى من است.
31|15|و هر گاه آن دو، تلاش كنند كه تو چيزى را همتاى من قرار دهى، كه از آن آگاهى ندارى (بلكه مى دانى باطل است)، از ايشان اطاعت مكن، ولى با آن دو، در دنيا بطرز شايسته اى رفتار كن; و از راه كسانى پيروى كن كه (توبه كنان) به سوى من آمده اند; سپس بازگشت همه شما به سوى من است و من شما را از آنچه انجام مى داديد، باخبر مى سازم.
31|16|پسرم! اگر به اندازه سنگينى دانه خردلى (كار نيك يا بد) باشد، و در دل سنگى يا در (گوشه اى از) آسمانها و زمين قرار گيرد، خداوند آن را (در قيامت براى حساب) مى آورد; خداوند از اسرار دقيق باخبر و آگاه است.
31|17|پسرم! نماز را برپا دار، و امر به معروف و نهى از منكر كن، و در برابر مصايبى كه به تو مى رسد شكيبا باش كه اين از كارهاى مهمّ است.
31|18|(پسرم!) با بى اعتنايى از مردم روى مگردان، و با تكبر و غرور بر زمين راه مرو كه خداوند هيچ متكبّر فخر فروشى را دوست ندارد.
31|19|(پسرم!) در راه رفتن، اعتدال را رعايت كن; از صداى خود بكاه (و هرگز فرياد مزن) كه زشت ترين صداها صداى خران است.
31|20|آيا نديديد خداوند آنچه را در آسمانها و زمين است مسخّر شما كرده، و نعمتهاى آشكار و پنهان خود را بطور فراوان بر شما ارزانى داشته است؟! ولى بعضى از مردم بدون هيچ دانش و هدايت و كتاب روشنگرى درباره خدا مجادله مى كنند.
31|21|و هنگامى كه به آنان گفته شود: «از آنچه خدا نازل كرده پيروى كنيد.»، مى گويند: «نه، بلكه ما از چيزى پيروى مى كنيم كه پدران خود را بر آن يافتيم.» آيا حتّى اگر شيطان آنان را دعوت به عذاب آتش فروزان كند (باز هم تبعيّت مى كنند)؟!
31|22|كسى كه روى خود را تسليم خدا كند در حالى كه نيكوكار باشد،به محكم ترين دستگيره چنگ زده (و به مطمئن ترين تكيه گاه، تكيه كرده است); و عاقبت همه امور به سوى خداست.
31|23|و كسى كه كافر شود، كفر او تو را غمگين نسازد; بازگشت همه آنان به سوى ماست و ما آنها را از اعمالى كه انجام داده اند (و نتايج شوم آن) باخبر خواهيم ساخت; خداوند به آنچه درون سينه هاست آگاه است.
31|24|ما اندكى آنها را (از متاع دنيا) بهره مند مى كنيم، سپس آنها را به تحمل عذاب شديدى وادار مى سازيم!
31|25|وهر گاه از آنان سؤال كنى: «چه كسى آسمانها وزمين را آفريده است؟» به يقين مى گويند: «خداوند يگانه»، بگو: «الحمدللّه (كه خود شما معترفيد)!» ولى بيشتر آنان نمى دانند.
31|26|آنچه در آسمانها و زمين است فقط از آن خداست، به يقين خداوند بى نياز و ستوده است. 
31|27|و اگر همه درختان روى زمين قلم شود، و دريا براى آن مركّب گردد، و هفت دريا به آن افزوده شود، (اينها همه تمام مى شود ولى) كلمات خدا پايان نمى گيرد; خداوند توانا و حكيم است.
31|28|آفرينش و برانگيختن (و زندگى دوباره) همه شما (براى خداوند) همانند يك فرد بيش نيست; خداوند شنوا و بيناست.
31|29|آيا نديدى كه خداوند شب را در روز، و روز را در شب داخل مى كند، و خورشيد و ماه را مسخّر ساخته و هر كدام تا سر آمد معيّنى به حركت خود ادامه مى دهند؟! خداوند به آنچه انجام مى دهيد آگاه است.
31|30|اين به خاطر آن است كه (بدانيد) خداوند حق است، و آنچه غير از او مى خوانند باطل است، و خداوند بلند مرتبه و بزرگ است.
31|31|آيا نديدى كشتيها به بركت نعمت خدا در دريا حركت مى كنند تا بخشى از آياتش را به شما نشان دهد؟! در اينها نشانه هايى است براى هر شكيباى شكرگزار.
31|32|و هنگامى كه (در سفر دريا) موجى همچون ابرها آنان را بپوشاند (و بر سرشان سايه افكند)، خدا را با خلوص عقيده مى خوانند; امّا وقتى آنها را به خشكى رساند و نجات داد، بعضى از آنها راه اعتدال (و اخلاص) را پيش مى گيرند (در حالى كه بعضى ديگر به شرك باز مى گردند); و آيات ما را هيچ كس جز پيمان شكنان ناسپاس انكار نمى كنند.
31|33|اى مردم! تقواى الهى پيشه كنيد و بترسيد از روزى كه نه پدرى مجازات فرزندش را پذيرا مى شود، و نه فرزندى چيزى از مجازات پدرش را; به يقين وعده الهى حق است; پس مبادا زندگانى دنيا شما را بفريبد، و مبادا (شيطان) فريبكار شما را نسبت به (كَرَم) خدا بفريبد (و مغرور سازد)!
31|34|آگاهى از (زمان قيام) قيامت مخصوص خداست، و او باران را نازل مى كند، (و از نزول دقيق آن آگاه است) و آنچه را كه در رحمها (ى مادران) است مى داند، و هيچ كس نمى داندفردا چه به دست مى آورد، و هيچ كس نمى داند در چه سرزمينى مى ميرد؟ به يقين خداوند (نسبت به همه اين امور) دانا و آگاه است.
32|1|الم.
32|2|اين كتابى است كه از سوى پروردگار جهانيان نازل شده، و شك و ترديدى در آن نيست.
32|3|ولى آنان مى گويند: «(محمّد) آن را به دروغ به خدا بسته است»، امّا اين سخن حقّى است از سوى پروردگارت تا گروهى را انذار كنى كه پيش از تو هيچ انذاركننده اى براى آنان نيامده است، شايد (پند گيرند و) هدايت شوند.
32|4|خداوند كسى است كه آسمانها و زمين و آنچه را ميان اين دو است در شش روز [= شش دوران] آفريد، سپس بر عرش (قدرت و تدبير جهان هستى) قرار گرفت; هيچ سرپرست و شفاعت كننده اى براى شما جز او نيست; آيا متذكّر نمى شويد؟!
32|5|امور (اين جهان) را از آسمان به سوى زمين تدبير مى كند; سپس در روزى كه مقدار آن هزار سال از سالهايى است كه شما مى شمريد به سوى او بالا مى رود (و دنيا پايان مى يابد).
32|6|او خداوندى است كه از پنهان و آشكار باخبر است، و توانا و مهربان است. 
32|7|همان كسى كه هرچه را آفريد نيكو آفريد; و آفرينش انسان را از گِل آغاز كرد;
32|8|سپس نسل او را از عصاره اى از آب ناچيز و بى قدر آفريد.
32|9|سپس (اندام) او را نظام بخشيد و از روح خويش [= روحى شريف و برجسته] در وى دميد; و براى شما گوش ها و چشمها و دلها [= عقلها] قرار داد; امّا كمتر شكر (نعمتهاى او را) به جا مى آوريد.
32|10|آنها گفتند: «آيا هنگامى كه ما (مُرديم و) در زمين ناپديد شديم، آفرينش تازه اى خواهيم يافت؟!» بلكه آنان لقاى پروردگارشان را انكار مى كنند (تا به هوسرانى خويش ادامه دهند).
32|11|بگو: «فرشته مرگ كه بر شما مأمور شده، (روح) شما را مى گيرد; سپس به سوى پروردگارتان باز گردانده مى شويد.»
32|12|و اگر ببينى مجرمان را هنگامى كه در پيشگاه پروردگارشان سر به زير افكنده، (و مى گويند): «پروردگارا! (آنچه وعده كرده بودى) ديديم و شنيديم; ما را بازگردان تا كار شايسته انجام دهيم; ما (به قيامت) يقين داريم.»
32|13|و اگر مى خواستيم به هر انسانى هدايت لازمش را (از روى اجبار بدهيم) مى داديم;ولى (من آنها را آزاد گذارده ام و) سخن و وعده ام حق است كه دوزخ را (از افراد بى ايمان و گنهكار) از جنّ و انس همگى پر كنم!
32|14|(و به آنها مى گويم:) بچشيد (عذاب جهنم را)! بخاطر اين كه ديدار امروزتان را فراموش كرديد، ما نيز شما را فراموش كرديم; و بچشيد عذاب جاودان رابخاطر آنچه كه انجام مى داديد!
32|15|تنها كسانى به آيات ما ايمان مى آورند كه هر وقت اين آيات به آنان يادآورى شود به سجده مى افتند و تسبيح و حمد پروردگارشان را مى گويند، و تكبّر نمى كنند.
32|16|پهلوهايشان از بسترها دور مى شود (و شبانگاه به پا مى خيزند و رو به درگاه خدا مى آورند) و پروردگار خود را با بيم و اميد مى خوانند، و از آنچه به آنان روزى داده ايم انفاق مى كنند.
32|17|هيچ كس نمى داند چه پاداشهاى مهمّى كه مايه روشنى چشمهاست براى آنها نهفته شده، به پاداش كارهايى كه انجام مى دادند.
32|18|آيا كسى كه باايمان بوده همچون كسى است كه فاسق بوده؟! (نه، هرگز) آنها برابر نيستند.
32|19|امّا كسانى كه ايمان آوردند و كارهاى شايسته انجام دادند، باغهاى جاويدان بهشتى از آن آنها خواهد بود،اين وسيله پذيرايى (خداوند) از آنهاست به پاداش آنچه انجام مى دادند.
32|20|و امّا كسانى كه از اطاعت خدا سرباز زدند، جايگاه هميشگى آنها آتش است; هر زمان بخواهند ازآن خارج شوند، آنها را به آن باز مى گردانند وبه آنان گفته مى شود:«بچشيد عذاب آتشى را كه تكذيب مى كرديد!»
32|21|به آنان از عذاب نزديك (دنيا) پيش از عذاب بزرگ (آخرت) مى چشانيم، شايد بازگردند.
32|22|چه كسى ستمكارتر است از آن كس كه آيات پروردگارش به او يادآورى شده، سپس او از آن اعراض كرده است؟! به يقين ما از مجرمان انتقام خواهيم گرفت.
32|23|و ما به موسى كتاب آسمانى داديم; و شك نداشته باش كه او آن را دريافت داشت; و ما آن را وسيله هدايت بنى اسرائيل قرار داديم.
32|24|و از آنان پيشوايانى قرار داديم كه به فرمان ما (مردم را) هدايت مى كردند; چون شكيبايى نمودند، و به آيات ما يقين داشتند.
32|25|البته پروردگار تو ميان آنان روز قيامت در آنچه در آن اختلاف داشتند حكم مى كند (و هركس را به سزاى اعمالش مى رساند).
32|26|آيا براى هدايت آنها كافى نيست كه بسيارى از اقوام پيشين را (كه طغيان كردند) هلاك نموديم؟! در حالى كه اينها در مساكن (ويران شده) آنان راه مى روند; در اين نشانه هايى است (از قدرت خداوند و مجازات دردناك مجرمان); آيا نمى شنوند؟!
32|27|آيا نديدند كه ما آب را به سوى زمينهاى خشك و بى گياه مى رانيم و بوسيله آن زراعتهايى مى رويانيم كه هم چهار پايانشان از آن مى خورند و هم خودشان; آيا نمى بينند؟!
32|28|آنان مى گويند: «اگر راست مى گوييد، اين پيروزى (شما) كى خواهد بود؟!»
32|29|بگو: «روز پيروزى، ايمان آوردن، سودى به حال كافران نخواهد داشت;و به آنها هيچ مهلت داده نمى شود.» 
32|30|حال كه چنين است، از آنها روى بگردان و منتظر باش; آنها نيز منتظرند. (تو منتظر پيروزى و رحمت الهى و آنها منتظر عذاب او!)
33|1|اى پيامبر! تقواى الهى پيشه كن و از كافران و منافقان اطاعت مكن كه خداوند دانا و حكيم است.
33|2|و از آنچه از سوى پروردگارت به تو وحى مى شود پيروى كن كه خداوند به آنچه انجام مى دهيد آگاه است.
33|3|و بر خدا توكّل كن،و همين بس كه خداوند حافظ و مدافع (انسان) باشد.
33|4|خداوند براى هيچ كس دو دل در درونش نيافريده; و هرگز همسرانتان را كه مورد«ظهار» قرار مى دهيد مادران شما قرار نداده; و (نيز) پسرخوانده هاى شما را پسر (واقعى) شماقرارنداده است; اين سخن شماست كه با دهان خود مى گوييد (سخنى كه واقعيت ندارد); امّا خداوند حق را مى گويد و او به راه راست هدايت مى كند.
33|5|آنها را به نام پدرانشان بخوانيد كه اين كار نزد خدا عادلانه تر است; و اگر پدرانشان را نمى شناسيد، آنها برادران دينى و ياران شما هستند; امّا گناهى بر شما نيست در خطاهايى كه (در ناميدن آنها به نام ديگران) از شما سر مى زند، ولى آنچه را از روى عمد مى گوييد (مورد مؤاخذه قرار خواهد داد); و خداوند آمرزنده و مهربان است.
33|6|پيامبر نسبت به مؤمنان از خودشان اولى و سزاوارتر است; و همسران او مادران آنها [= مؤمنان] محسوب مى شوند; و خويشاوندان نسبت به يگديگر از مؤمنان و مهاجران در آنچه خدا مقرّر داشته اولى هستند، مگر اين كه بخواهيد نسبت به دوستانتان نيكى كنيد (و سهمى از اموال خود را به آنها بدهيد); اين حكم در كتاب (الهى) نوشته شده است.
33|7|(به خاطر آور) هنگامى را كه از پيامبران پيمان گرفتيم، و (همچنين) از تو و از نوح و ابراهيم و موسى و عيسى بن مريم،و ما از همه آنان پيمان محكمى گرفتيم (كه در اداى مسؤوليت كوتاهى نكنند).
33|8|به اين منظور كه خدا راستگويان را از صدقشان (در ايمان و عمل صالح) سؤال كند; و براى كافران عذابى دردناك آماده ساخته است.
33|9|اى كسانى كه ايمان آورده ايد! نعمت خدا را برخود به ياد آوريد آنگاه كه (در جنگ احزاب) لشكرهايى (عظيم) به سراغ شما آمدند; ولى ما باد و طوفان سختى بر آنان فرستاديم و لشكريانى كه آنها را نمى ديديد (و به اين وسيله آنها را در هم شكستيم); و خداوند هميشه به آنچه انجام مى دهيد بينا است.
33|10|(به خاطر بياوريد) زمانى را كه آنها از طرف بالا و پايين (شهر) بر شما هجوم آوردند (و مدينه را محاصره كردند) و زمانى را كه چشمها از شدت وحشت خيره شده و دلها به گلوگاه رسيده بود، و گمانهاى گوناگون بدى به خدا مى برديد. 
33|11|آن جا بود كه مؤمنان آزمايش شدند و تكان سختى خوردند.
33|12|و (نيز به خاطر آوريد) زمانى را كه منافقان و بيماردلان مى گفتند: «خدا و پيامبرش جز وعده هاى دروغين به ما نداده اند.»
33|13|و (نيز به خاطر آوريد) زمانى را كه گروهى از آنها گفتند: «اى اهل يثرب (اى مردم مدينه)! اين جا جاى ماندن شما نيست; به خانه هاى خود باز گرديد.» و گروهى از آنان از پيامبر اجازه (بازگشت) مى خواستند و مى گفتند: «خانه هاى ما بى حفاظ است.» در حالى كه بى حفاظ نبود; آنها فقط مى خواستند (از جنگ) فرار كنند.
33|14|در حالى كه اگر دشمنان از اطراف مدينه بر آنان وارد مى شدند و پيشنهاد بازگشت به فتنه (و سوى شرك) به آنان مى كردند مى پذيرفتند، و جز مدّت كمى (براى انتخاب اين راه) درنگ نمى كردند.
33|15|با اينكه آنان قبل از اين با خدا عهد كرده بودند كه پشت به دشمن نكنند; و عهد الهى مورد سؤال قرار خواهد گرفت (و در برابر آن مسؤولند).
33|16|بگو: «اگر از مرگ يا كشته شدن فرار كنيد، سودى به حال شما نخواهد داشت; و در آن هنگام جز بهره كمى (از زندگانى) نخواهيد گرفت.»
33|17|بگو: «چه كسى مى تواند شما را از اراده خدا نگه دارد اگر او بدى يا رحمتى را براى شما اراده كند؟!» و آنها جز خدا هيچ سرپرست و ياورى براى خود نخواهند يافت.
33|18|خداوند كسانى كه مردم را (از جنگ) باز مى داشتند و كسانى را كه به برادران خود مى گفتند: «به سوى ما بياييد (و خود را از معركه بيرون كشيد)» بخوبى مى شناسد; و آنها (مردمى ضعيفند و) جز اندكى پيكار نمى كنند.
33|19|آنها (در همه چيز) نسبت به شما بخيلند; و هنگامى كه (لحظات) ترس (و بحرانى) پيش آيد، مى بينى آنچنان به تو نگاه مى كنند، و چشمهايشان در حدقه مى چرخد، مانند كسى كه مى خواهد قالب تهى كند! امّا وقتى حالت خوف و ترس فرو نشست، زبانهاى تند و گزنده خود را با انبوهى خشم بر شما مى گشايند (و سهم خود را از غنايم مطالبه مى كنند.) در حالى كه در مال حريص و بخيلند; آنها (هرگز) ايمان نياورده اند، از اين رو خداوند اعمالشان را حبط و نابود كرد; و اين (كار) بر خدا آسان است.
33|20|آنها گمان مى كنند هنوز لشكر احزاب نرفته اند; و اگر برگردند (آنان از ترس) دوست مى دارند مى توانستند در ميان اعراب باديه نشين پراكنده (و پنهان) شوند و از اخبار شما جويا گردند; و اگر در ميان شما بودند جز اندكى پيكار نمى كردند.
33|21|به يقين براى شما در زندگى پيامبر خدا سرمشق نيكويى بود، براى آنها كه اميد به رحمت خدا و روز بازپسين دارند و خدا را بسيار ياد مى كنند. 
33|22|(امّا) مؤمنان وقتى لشكر احزاب را ديدند گفتند: «اين همان چيزى است كه خدا و پيامبرش به ما وعده داده، و خداوپيامبرش راست گفته اند.» و اين (موضوع) جز بر ايمان و تسليم آنان نيفزود.
33|23|در ميان مؤمنان مردانى هستند كه بر سر عهدى كه با خدا بستند صادقانه ايستاده اند; بعضى پيمان خود را به آخر بردند(ودرراه اوشربت شهادت نوشيدند)، و بعضى ديگر در انتظارند; و هيچ گونه تغييرى در پيمان خود ندادند.
33|24|هدف اين است كه خداوند راستگويان را بخاطر صدقشان پاداش دهد، و منافقان را هرگاه اراده كند عذاب نمايد يا (اگر توبه كنند) توبه آنها را بپذيرد; چرا كه خداوند همواره آمرزنده و مهربان است.
33|25|و خدا كافران را با دلى پر از خشم (از ميدان جنگ احزاب) باز گرداند بى آن كه نتيجه مطلوبى (از كار خود) گرفته باشند; و خداوند (در اين ميدان)، مؤمنان را از جنگ بى نياز ساخت (و پيروزى را نصيبشان كرد); و خدا توانا و شكست ناپذير است.
33|26|و خداوند گروهى از اهل كتاب [= يهود] را كه از آنان [= مشركان عرب] حمايت كردند از قلعه هاى محكمشان پايين كشيد و در دلهايشان وحشت افكند; (و كارشان به جايى رسيد كه) گروهى را به قتل مى رسانديد و گروهى را اسير مى كرديد.
33|27|و زمينها و خانه ها و اموالشان را در اختيار شما گذاشت، و (همچنين) زمينى را كه هرگز در آن گام ننهاده بوديد; و خداوند بر هر چيزى تواناست.
33|28|اى پيامبر! به همسرانت بگو: «اگر شما زندگى دنيا و زرق و برق آن را مى خواهيد بياييد با هديه اى شما را بهره مند ساخته و به نيكويى رها سازم.
33|29|و اگر شما خدا و پيامبرش و سراى آخرت را مى خواهيد، خداوند براى نيكوكاران شما پاداش عظيمى آماده ساخته است.»
33|30|اى همسران پيامبر! هر كس از شما گناه آشكار و فاحشى مرتكب شود، عذاب او دو چندان خواهد بود; و اين براى خدا آسان است.
33|31|و هر كس از شما براى خدا و پيامبرش خضوع كند و عمل صالح انجام دهد، دوبار به او پاداش خواهيم داد، وروزى پرارزشى براى او آماده كرده ايم.
33|32|اى همسران پيامبر! شما همچون يكى از زنان (عادى) نيستيد اگر تقوا پيشه كنيد; پس به گونه اى هوس انگيز سخن نگوييد كه بيماردلان در شما طمع كنند، و سخن شايسته بگوييد. 
33|33|و در خانه هاى خود بمانيد،و همچون دوران جاهليّت نخستين (در ميان مردم) ظاهر نشويد، و نماز را برپا داريد، و زكات را بپردازيد،و خدا وپيامبرش را اطاعت كنيد; خداوند فقط مى خواهد پليدى (گناه) را از شما اهل بيت دور كند و كاملاً شما را پاك سازد.
33|34|آنچه را در خانه هاى شما از آيات خداوند و حكمت و دانش خوانده مى شود ياد آور شويد; خداوند به اسرار دقيق آگاه و داناست.
33|35|به يقين، مردان مسلمان و زنان مسلمان، مردان با ايمان و زنان با ايمان، مردان مطيع (فرمان خدا) و زنان مطيع (فرمان خدا)، مردان راستگو و زنان راستگو، و مردان صابر و شكيبا و زنان صابر و شكيبا، مردان با خشوع و زنان با خشوع، مردان انفاق كننده و زنان انفاق كننده، مردان روزه دار و زنان روزه دار، مردان پاكدامن و زنان پاكدامن ومردانى كه بسيار به ياد خدا هستند و زنانى كه (بسيار خدا را) ياد مى كنند، خداوند براى همه آنان آمرزش و پاداش عظيمى فراهم ساخته است.
33|36|هيچ مرد و زن با ايمانى حق ندارد هنگامى كه خدا و پيامبرش فرمانى صادر كنند، اختيارى (در برابر فرمان خدا) در كار خود داشته باشد;و هر كس خدا و پيامبرش را نافرمانى كند، به گمراهى آشكارى گرفتار شده است!
33|37|(به خاطر بياور) زمانى را كه به آن كس كه خداوند به او نعمت داده بود و تونيزبه او نعمت داده بودى (به فرزند خوانده ات «زيد») مى گفتى: «همسرت را براى خود نگاه دار و از خدا بپرهيز.» و در دل خود چيزى را پنهان مى داشتى كه خداوند آن را آشكار مى كند; و از مردم مى ترسيدى در حالى كه خداوند سزاوارتر است كه از او بترسى. هنگامى كه زيد نيازش را از آن زن به سر آورد (و از او جدا شد)، ما او را به همسرى تو درآورديم تا مشكلى براى مؤمنان در ازدواج با همسران پسرخوانده هايشان ـ هنگامى كه از آنها بى نياز شدند (و آنها را طلاق دادند) ـ نباشد; و فرمان خدا انجام شدنى است (و سنّت غلط تحريم اين زنان بايد شكسته شود).
33|38|هيچ گونه منعى بر پيامبر در آنچه خدا براى او مقرر داشته نيست; اين سنّت الهى در مورد كسانى كه پيش از اين بوده اند نيز جارى بوده; و فرمان خدا روى حساب و تدبير كاملى است.
33|39|(پيامبران پيشين) كسانى بودند كه رسالتهاى الهى را تبليغ مى كردند و از او بيم داشتند، واز هيچ كس جز خدا بيم نداشتند; و همين بس كه خداوند حسابگر (و پاداش دهنده اعمال آنها) است.
33|40|محمد پدر هيچ يك از مردان شما نبوده است; ولى رسول خدا و ختم كننده و آخرين پيامبران است; و خداوند به همه چيز دانا است.
33|41|اى كسانى كه ايمان آورده ايد! خدا را بسيار ياد كنيد،
33|42|و صبح و شام او را تسبيح گوييد.
33|43|او كسى است كه بر شما درود و رحمت مى فرستد،و فرشتگان او (نيز براى شما تقاضاى رحمت مى كنند) تا شما را از تاريكى هاى (جهل و شرك و گناه) به سوى نور (ايمان و علم و تقوا) خارج سازد; او نسبت به مؤمنان همواره مهربان بوده است.
33|44|تحيّت (فرشتگان به) آنان در روزى كه به لقاى او مى رسند سلام است; و براى آنها پاداش پرارزشى فراهم ساخته است.
33|45|اى پيامبر! ما تو را گواه فرستاديم و بشارت دهنده و بيم دهنده.
33|46|و تو را دعوت كننده به سوى خدا به فرمان او قرار داديم، و چراغى روشنى بخش.
33|47|و مؤمنان رابشارت ده كه براى آنان از سوى خدا فضل بزرگى است.
33|48|و از كافران و منافقان اطاعت مكن، و به آزارهاى آنها اعتنا منما، بر خدا توكّل كن، و همين بس كه خدا حامى و مدافع (تو) باشد. 
33|49|اى كسانى كه ايمان آورده ايد! هنگامى كه با زنان باايمان ازدواج كرديد و آنان را قبل از آميزش طلاق داديد، عدّه اى براى شما بر آنها نيست كه بخواهيد حساب آن را نگاه داريد; آنها را با هديه مناسبى بهره مند سازيد و بطرز نيكويى رهايشان كنيد.
33|50|اى پيامبر! ما همسران تو را كه مهرشان را پرداخته اى براى تو حلال كرديم، و همچنين كنيزانى كه از طريق غنايمى كه خدا به تو داده است مالك شده اىو دختران عموى تو، و دختران عمه ها، و دختران دايى تو، و دختران خاله ها كه با تو مهاجرت كردند (ازدواج با آنها براى تو جايز است) و (نيز) زن باايمانى كه خود را به پيامبر ببخشد (و مهرى براى خود نخواهد) چنانچه پيامبر بخواهد مى تواند او را به همسرى برگزيند; امّا چنين ازدواجى تنها براى تو مجاز است نه ديگر مؤمنان; ما مى دانيم براى آنان در مورد همسرانشان و كنيزانشان چه حكمى مقرّر داشته ايم (و مصلحت آنان چه حكمى را ايجاب مى كند); اين بخاطر آن است كه مشكلى (در اداى رسالت) بر تو نباشد (و از اين راه حاميان فزونترى فراهم سازى); و خداوند آمرزنده و مهربان است.
33|51|(موعد) هر يك از آنان [= همسرانت] را بخواهى مى توانى به تأخير اندازى، و هر كدام را بخواهى نزد خود جاى دهى; و هرگاه بعضى از آنان را كه بركنار ساخته اى بخواهى نزد خود جاى دهى،گناهى بر تو نيست; اين (حكم الهى) براى روشنى چشم آنان، و اين كه غمگين نباشند و همگى به آنچه به آنان مى دهى راضى شوند نزديكتر است; و خدا آنچه را در دل هاى شماست مى داند، و خداوند دانا و داراى حلم است (از مصالح بندگان خود باخبر است، و در كيفر آنها عجله نمى كند). 
33|52|بعد از اين زنان (ديگر) بر تو حلال نيستند، و نمى توانى همسرانت را به همسران ديگرى مبدّل كنى و بعضى را طلاق دهى و همسر ديگرى به جاى او برگزينى) هر چند خوبى آنها مورد توجه تو واقع شود، مگر آنچه كه در مِلك تو در آيد. و خداوند مراقب هر چيز است (و با اين حكم فشار قبايل عرب را در اختيار همسر از آنان، از تو برداشتيم).
33|53|اى كسانى كه ايمان آورده ايد! در خانه هاى پيامبر داخل نشويد مگر به شما براى صرف غذا اجازه داده شود، مشروط بر اينكه (قبل از موعد نياييد و) در انتظار وقت غذا ننشينيد; امّا هنگامى كه دعوت شديد داخل شويد; و وقتى غذا خورديد پراكنده شويد، و (بعد از صرف غذا) به بحث و صحبت ننشينيد; زيرا اين عمل، پيامبر را ناراحت مى نمايد، ولى از شما شرم مى كند (و چيزى نمى گويد); امّا خداوند از (بيان) حق شرم نمى كند. و هنگامى كه چيزى از وسايل زندگى را (بعنوان عاريت) از آنان [=همسران پيامبر] مى خواهيد از پشت پرده بخواهيد; اين كار براى پاكى دلهاى شما و آنها بهتر است. و شما حق نداريد پيامبر خدا را آزار دهيد، و نه هرگز همسران او را بعد از او به همسرى خود درآوريد كه (گناه) اين كار نزد خدا بزرگ است!
33|54|اگر چيزى را آشكار كنيد يا آن را پنهان داريد، خداوند همه چيز دانا است.
33|55|بر آنان [= همسران پيامبر] گناهى نيست در مورد پدران و پسران و برادران و پسران برادران و پسران خواهران خود و زنان هم كيششان و بردگان خويش (كه بدون حجاب در برابر آنان ظاهر شوند); و تقواى الهى را پيشه كنيد كه خداوند نسبت به هرچيزى شاهد (و آگاه) است.
33|56|خدا و فرشتگانش بر پيامبر درود مى فرستند; اى كسانى كه ايمان آورده ايد، بر او درود فرستيد و (در برابر اوامر او) كاملاً تسليم باشيد.
33|57|آنها كه خدا و پيامبرش را آزار مى دهند، خداوند آنان را از رحمت خود در دنيا و آخرت دور ساخته، و براى آنها عذاب خواركننده اى آماده كرده است.
33|58|و آنان كه مردان و زنان با ايمان را در برابر گناهى كه مرتكب نشده اند آزار مى دهند، بار بهتان و گناه آشكارى را به دوش كشيده اند.
33|59|اى پيامبر! به همسران و دخترانت و زنان مؤمنان بگو: «جلبابها [= روسرى هاى بلند] خود را بر خويش فرو افكنند، اين كار براى اين كه شناخته شوند و مورد آزار قرار نگيرند بهتر است; (و اگر تا كنون خطا و كوتاهى از آنها سر زده توبه كنند) خداوند همواره آمرزنده و مهربان است».
33|60|اگر منافقان و بيماردلان و آنها كه اخبار دروغ و شايعات بى اساس را در مدينه پخش مى كنند دست برندارند، تو را بر ضدّ آنان مى شورانيم، سپس جز مدّت كوتاهى نمى توانند در كنار تو در اين شهر بمانند.
33|61|و از همه جا طرد مى شوند، و هر جا يافته شوند گرفته خواهند شد و به سختى به قتل خواهند رسيد.
33|62|اين سنّت خداوند در اقوام پيشين است، و براى سنّت الهى هيچ گونه تغييرى نخواهى يافت.
33|63|مردم از تو درباره (زمان قيام) قيامت سؤال مى كنند، بگو: «عِلم آن تنها نزد خداست.» و چه مى دانى شايد قيامت نزديك باشد.
33|64|خداوند كافران را از رحمت خود دور داشته و براى آنان آتش سوزاننده اى آماده نموده است.
33|65|در حالى كه همواره در آن تا ابد مى مانند; و سرپرست و ياورى نخواهند يافت.
33|66|در آن روز كه صورتهاى آنان در آتش (دوزخ) دگرگون خواهد شد (پشيمان مى شوند و) مى گويند: «اى كاش خدا و پيامبر را اطاعت كرده بوديم!»
33|67|و مى گويند: «پروردگارا! ما از سران و بزرگان خود اطاعت كرديم و ما را گمراه ساختند. 
33|68|پروردگارا! آنان رااز عذاب، دو چندان ده و آنها را به طور كامل از رحمتت دور ساز!»
33|69|اى كسانى كه ايمان آورده ايد! همانند كسانى نباشيد كه موسى را آزار دادند; و خداوند او را از آنچه (در حق او) گفتند مبرّا ساخت; و او نزد خداوند، آبرومند (و گرانقدر) بود.
33|70|اى كسانى كه ايمان آورده ايد! تقواى الهى پيشه كنيد و سخن حق بگوييد،
33|71|تا خدا كارهاى شما را اصلاح كند و گناهانتان را بيامرزد; و هر كس اطاعت خدا وپيامبرش كند، به رستگارى (و پيروزى) بزرگى دست يافته است.
33|72|ما امانت (تعهد، تكليف، و ولايت الهى) را بر آسمانهاو زمين و كوهها عرضه داشتيم، آنها از حمل آن سر برتافتند، و از آن هراسيدند (و اظهار ناتوانى كردند); امّا انسان آن را بر دوش كشيد; او بسيار ستمكار و نادان بود، (چون بر خود ستم كرد و قدر اين مقام والا را ندانست).
33|73|هدف اين بود كه خداوند مردان و زنان منافق و مردان و زنان مشرك را (از مؤمنان جدا سازد و آنان را) عذاب كند، و خدا توبه مردان و زنان با ايمان را بپذيرد; و خداوند همواره آمرزنده و مهربان است.
34|1|حمد و ستايش مخصوص خداوندى است كه تمام آنچه در آسمانها و زمين است از آن اوست; و (نيز) حمد و ستايش در سراى آخرت مخصوص اوست; و او حكيم و آگاه است.
34|2|آنچه در زمين داخل مى شود و آنچه را ازآن برمى آيد مى داند، و (همچنين) آنچه از آسمان نازل مى شود و آنچه بر آن بالا مى رود; و او مهربان و آمرزنده است.
34|3|كافران گفتند: «قيامت هرگز به سراغ ما نخواهد آمد.» بگو: «آرى به پروردگارم سوگند كه به سراغ شما خواهد آمد، پروردگارى كه از غيب آگاه است و حتى به اندازه سنگينى ذرّه اى در آسمانها و زمين از علم او دور نخواهد ماند، و نه كوچكتر از آن و نه بزرگتر، مگر اين كه در كتابى آشكار ثبت است.»
34|4|تا كسانى را كه ايمان آورده و كارهاى شايسته انجام داده اند پاداش دهد; براى آنان آمرزش و روزى پرارزشى است.
34|5|و كسانى كه سعى در (تكذيب) آيات ما داشتند و گمان كردند مى توانند از حوزه قدرت ما بگريزند، (و به اراده حتمى ما غالب شوند) عذابى شديد و دردناك خواهند داشت! 
34|6|كسانى كه به ايشان علم داده شده،مى دانند آنچه از سوى پروردگارت بر تو نازل شده حق است و به راه خداوند توانا و ستوده هدايت مى كند.
34|7|و كافران گفتند: «آيا مردى را به شما نشان دهيم كه به شما خبر مى دهد هنگامى كه (مُرديد و) كاملاً از هم متلاشى شديد، (بار ديگر) آفرينش تازه اى خواهيد يافت؟!
34|8|آيا او بر خدا دروغ بسته يا به جنونى گرفتار است؟!» (چنين نيست)، بلكه كسانى كه به آخرت ايمان نمى آورند، در عذاب و گمراهى دورى هستند.
34|9|آيا به آنچه پيش رو و پشت سر آنان از آسمان و زمين قرار دارد نگاه نكردند (تا به قدرت خدا بر همه چيز واقف شوند)؟! اگر ما بخواهيم آنها را (با يك زمين لرزه) در زمين فرو مى بريم، يا قطعه هايى از سنگهاى آسمانى را بر آنها فرو مى ريزيم; در اين نشانه اى است (بر قدرت خداوند) براى هر بنده بازگشت كننده (به سوى خدا). 
34|10|و ما به داود از سوى خود فضيلتى بزرگ بخشيديم; (ما به كوهها و پرندگان گفتيم:) اى كوهها و اى پرندگان! با او (در تسبيح خدا) هم آواز شويد. و آهن را براى او نرم كرديم.
34|11|(و به او گفتيم:) زره هاى كامل و فراخ بساز، و حلقه ها را به اندازه و متناسب كن. و عمل صالح به جا آوريد كه من به آنچه انجام مى دهيد بينا هستم.
34|12|و باد را براى سليمان مسخّر ساختيم كه صبحگاهان مسير يك ماه را مى پيمود و عصرگاهان مسير يك ماه را; و چشمه مس مذاب را براى او روان ساختيم; و گروهى از جنّ پيش روى او به فرمان پروردگارش كار مى كردند; و هر كدام از آنها كه از فرمان ما سرپيچى مى كرد، او را از عذاب آتش سوزان مى چشانديم!
34|13|آنها هر چه سليمان مى خواست برايش مى ساختند: معبدها، تمثالها، ظروف بزرگ غذا به اندازه حوضها،و ديگهاى ثابت (كه از بزرگى قابل حمل و نقل نبود; و به آنان گفتيم:) اى خاندان داود! شكر (اين همه نعمت را) به جا آوريد; ولى عدّه كمى از بندگان من شكرگزارند.
34|14|(با اين همه جلال و شكوه سليمان) هنگامى كه مرگ را بر او مقرّر داشتيم، آنها را از مرگ وى آگاه نساخت مگر جنبنده زمين [= موريانه] در حالى كه عصاى او را مى خورد (تا شكست و پيكر سليمان فرو افتاد); هنگامى كه بر زمين افتاد جنّيان فهميدند كه اگر از غيب آگاه بودند در عذاب خواركننده باقى نمى ماندند.
34|15|براى قوم «سبا» در محل سكونتشان نشانه اى (از قدرت الهى) بود: دو باغ (بزرگ با ميوه هاى فراوان) از راست و چپ (رودخانه عظيم; و به آنها گفتيم:) از روزى پروردگارتان بخوريد وشكر او را به جا آوريد; شهرى است پاك و پاكيزه، و پروردگارى آمرزنده (و مهربان).
34|16|امّا آنها (از خدا) روى گردان شدند، و ما سيل ويرانگر را بر آنان فرستاديم، و دو باغ (پر بركت) شان را به دو باغ (بى ارزش) با ميوه هاى تلخ و درختان «شوره گز» و اندكى درخت سدر مبدّل ساختيم.
34|17|اين كيفر را بخاطر كفرانشان به آنها داديم; و آيا ما كسى جز افراد كفران كننده را مجازات مى كنيم؟!
34|18|و ميان آنها و شهرهايى كه بركت داده بوديم، آباديهاى آشكارى (بر سر راهشان) قرار داديم; و سفر در ميان آنها را بطور متناسب (با فاصله نزديك) مقرّر داشتيم; (و به آنان گفتيم:) شبها و روزها در اين آباديهابا ايمنى (كامل) سفر كنيد.
34|19|ولى (اين ناسپاسان) گفتند: «پروردگارا! ميان سفرهاى ما دورى بيفكن» (تا بينوايان نتوانند دوش به دوش اغنيا سفر كنند. و اينگونه) به خويشتن ستم كردند; و ما آنان را داستانهايى (براى عبرت ديگران) قرار داديم و جمعيّتشان را به طور كامل متلاشى ساختيم; در اين ماجرا، نشانه هاى عبرتى براى هر صبور شكرگزار است.
34|20|(آرى) به يقين، ابليس گمان خود را در باره آنها محقّق ساخت كه همگى از او پيروى كردند جز گروه اندكى از مؤمنان.
34|21|او هيچ سلطه اى بر آنان نداشت جز براى اين كه مؤمنان به آخرت را از آنها كه درباره آن شك هستند مشخص سازيم; و پروردگار تو، نگاهبان همه چيز است.
34|22|بگو: «كسانى را كه غير از خدا (معبود خود) مى پنداريد بخوانيد! (آنها هرگز گرهى از كار شما نمى گشايند، چرا كه) آنها به اندازه ذرّه اى در آسمانها و زمين مالك نيستند، و نه در (خلقت و مالكيّت) آنها شريكند، و نه ياور او (در آفرينش) بودند».
34|23|شفاعت نزد او، جز براى كسى كه (خداوند) براى او اذن شفاعت داده، سودى ندارد. (در آن روز همه در اضطرابند) تا زمانى كه اضطراب از دلهاى آنان زايل گردد (و فرمان از ناحيه او صادر شود; مجرمان به شفيعان) مى گويند: «پروردگارتان چه دستورى داده؟» مى گويند: «حق را (بيان كرد و اجازه شفاعت درباره مستحقان داد); و اوست بلند مرتبه و بزرگ.»
34|24|بگو: «چه كسى شما را از آسمانها وزمين روزى مى دهد؟» بگو: «خداوند يگانه! و ما يا شما بر (طريق) هدايت يا در گمراهى آشكارى هستيم.» 
34|25|بگو: «شما از گناهى كه ما كرده ايم سؤال نخواهيد شد، (همان گونه كه) ما در برابر آنچه شما انجام مى دهيد، سؤال نخواهيم شد.»
34|26|بگو: «پروردگار ما همه ما را جمع مى كند، سپس در ميان ما بحق داورى مى نمايد (و مجرمان را از نيكوكاران جدا مى سازد)، و اوست داور آگاه.»
34|27|بگو: «كسانى را كه بعنوان همتا به او ملحق ساخته ايد به من نشان دهيد! هرگز چنين نيست! (او همتا و شبيهى ندارد)، بلكه او خداوند توانا و حكيم است».
34|28|و ما تو را جز براى همه مردم نفرستاديم تا (آنها را به پاداشهاى الهى) بشارت دهى و (از عذاب او) بترسانى; ولى بيشتر مردم نمى دانند. 
34|29|مى گويند: «اگر راست مى گوييد، اين وعده (رستاخيز)كى خواهد بود؟!»
34|30|بگو: «وعده شما روزى خواهد بود كه نه ساعتى از آن تأخير مى كنيد و نه (بر آن) پيشى خواهيد گرفت.»
34|31|كافران گفتند: «ما هرگز به اين قرآن و كتابهاى ديگرى كه پيش از آن بوده ايمان نخواهيم آورد.» اگر ببينى هنگامى كه اين ستمكاران در پيشگاه پروردگارشان (براى حساب و مجازات) نگه داشته شده اند در حالى كه هر كدام گناه خود را به گردن ديگرى مى اندازد (از كار آنها تعجب مى كنى)! مستضعفان به مستكبران مى گويند: «اگر شما نبوديد ما مؤمن بوديم.»
34|32|(امّا) مستكبران به مستضعفان مى گويند: «آيا ما شما را از هدايت بازداشتيم بعد از آن كه به سراغ شما آمد (و آن را بخوبى دريافتيد)؟!بلكه شما خود مجرم بوديد.»
34|33|و مستضعفان به مستكبران مى گويند: «مكر و نيرنگ شما در شب و روز (مايه گمراهى ما شد)، هنگامى كه به ما دستور مى داديد كه به خداوند كافر شويم و همتايانى براى او قرار دهيم.» و آنان هنگامى كه عذاب (الهى) را مى بينند پشيمانى خود را پنهان مى كنند (تا بيشتر رسوا نشوند). و ما غل و زنجيرها در گردن كافران مى نهيم; آيا جز آنچه عمل مى كردند به آنها جزا داده مى شود؟!
34|34|و ما در هيچ شهر و ديارى (پيامبرى) بيم دهنده اى نفرستاديم مگر اين كه ثروتمندان آنها (كه مست ناز و نعمت بودند) گفتند: «ما به آنچه فرستاده شده ايد كافريم.»
34|35|و گفتند: «اموال و فرزندان ما (از همه) بيشتر است (و اين نشانه علاقه خدا به ماست.); و ما هرگز عذاب نخواهيم شد.»
34|36|بگو: «پروردگار من روزى را براى هر كس بخواهد وسعت مى بخشد يا تنگ مى گيرد، (اين نشانه قرب و بعد به درگاه او نيست); ولى بيشتر مردم نمى دانند.» 
34|37|اموال و فرزندانتان هرگزشما را نزد ما مقرّب نمى سازد، جز كسانى كه ايمان بياورند و عمل صالحى انجام دهند كه براى آنان در برابر كارهايى كه انجام داده اند پاداش مضاعف است; و آنها در غرفه هاى بهشتى در (نهايت) امنيت خواهند بود. 
34|38|و كسانى كه براى انكار و ابطال آيات ما تلاش مى كنند و مى پندارند از حوزه قدرت ما فرار خواهند كرد، در عذاب (الهى) احضار مى شوند.
34|39|بگو: «پروردگارم روزى را براى هر كس از بندگانش بخواهد وسعت مى بخشد يا تنگ مى گيرد; و هر چيزى را (در راه او) انفاق كنيد، عوض آن رامى دهد (و جاى آن را پر مى كند); و او بهترين روزى دهندگان است.»
34|40|(به خاطر بياور) روزى را كه خداوند همه آنان را محشور مى كند، سپس به فرشتگان مى گويد: «آيا اينها شما را پرستش مى كردند؟!»
34|41|آنها مى گويند:«منزّهى (از اين كه همتايى داشته باشى)! تنها تو ولىّ و سرپرست مايى، نه آنها; (آنها ما را پرستش نمى كردند) بلكه جنّ را پرستش مى نمودند; و اكثرشان به آنها ايمان داشتند.» 
34|42|(آرى) امروز كسى از شما نسبت به ديگرى مالك سود و زيانى نيست; و به ستمكاران مى گوييم: «بچشيد عذاب آتشى راكه تكذيب مى كرديد!»
34|43|و هنگامى كه آيات روشنگر ما برآنان خوانده مى شود، مى گويند: «او فقط مردى است كه مى خواهد شما رااز آنچه پدرانتان مى پرستيدند باز دارد.» و مى گويند: «اين جز دروغ بزرگى كه (به خدا) بسته شده چيز ديگرى نيست.» و كافران درباره حق هنگامى كه به سراغشان آمد گفتند: «اين، جز افسونى آشكار نيست.»
34|44|ما (قبلاً) چيزى از كتابهاى آسمانى را به آنان نداده ايم كه آن را بياموزند (و به اتكاى آن سخنان تو را تكذيب كنند)، و پيش از تو هيچ (پيامبرى) بيم دهنده اى براى آنان نفرستاديم. 
34|45|كسانى كه پيش از آنان بودند (نيز آيات الهى را) تكذيب كردند، در حالى كه اينها به ده يك آنچه به آنان داديم نرسيده اند. (آرى) آنها فرستادگان مرا تكذيب كردند; پس (ببين) مجازات من (نسبت به آنها) چگونه بود!
34|46|بگو: «شما را تنها به يك چيز اندرز مى دهم، دو نفر دو نفر يا بتنهائى براى خدا قيام كنيد، سپس بينديشيد اين دوست و همنشين شما [= محمد] هيچ گونه جنونى ندارد; او فقط بيم دهنده شما در برابر عذاب شديد (الهى) است!»
34|47|بگو: «هر اجر و پاداشى از شما خواسته ام براى خود شماست; اجر من تنها بر خداوند است، و او بر همه چيز گواه است.»
34|48|بگو: «پروردگار من حق را (بر دل پيامبران خود) مى افكند، كه او داناى اسرار نهان است.»
34|49|بگو: «حق آمد; و باطل (كارى از آن ساخته نيست و) نمى تواند آغازگر (چيزى) باشد و نه تجديدكننده (آن).»
34|50|بگو: «اگر من گمراه شوم، از ناحيه خود گمراه مى شوم; و اگر هدايت يابم، بوسيله آنچه پروردگارم به من وحى مى كند مى باشد; زيرا او شنوا و نزديك است.»
34|51|اگر ببينى هنگامى كه فريادشان بلند مى شود امّا نمى توانند (از عذاب الهى) بگريزند، و آنها را از جاى نزديكى (كه انتظارش را ندارند) مى گيرند (از درماندگى آنها تعجب خواهى كرد)!
34|52|و (در آن حال) مى گويند: «به حق ايمان آورديم.»، ولى چگونه مى توانند از فاصله دور به آن دسترسى پيدا كنند؟!
34|53|در حالى كه پيش از اين (كه در نهايت آزادى بودند) به آن كافر شدند و بدون آگاهى و دورا دور، نسبتهاى ناروا مى دادند.
34|54|(سرانجام) ميان آنهاو خواسته هايشان جدايى افكنده شد، همان گونه كه پيش از اين با هم كيشان آنها رفتار شد، چرا كه آنها (نيز) در شكى توأم با بدگمانى بودند.
35|1|ستايش مخصوص خداوندى است كه آفريننده آسمانها و زمين است، كه فرشتگان را رسولانى قرار داد داراى بالهاى دوگانه و سه گانه و چهارگانه، او هرچه بخواهد در آفرينش مى افزايد، زيرا خداوند بر هر چيزى تواناست.
35|2|هر رحمتى را خدا به روى مردم بگشايد، كسى بازدارنده آن نيست; و هرچه را او باز دارد، كسى بعد از او قادر به فرستادن آن نيست; و او توانا و حكيم است.
35|3|اى مردم! نعمت خدا رابر خود به ياد آوريد; آيا آفريننده اى جز خدا هست كه شما را از آسمان و زمين روزى دهد؟! هيچ معبودى جز او نيست; با اين حال چگونه (به سوى باطل) منحرف مى شويد؟!
35|4|اگر تو را تكذيب كنند (غم مخور، موضوع تازه اى نيست) پيامبران پيش از تو نيز تكذيب شدند; و همه كارها به سوى خدا بازگشت داده مى شود.
35|5|اى مردم! وعده خداوند حق است; مبادا زندگى دنيا شما را بفريبد، و مبادا (شيطان) فريبكار شما را نسبت به (كَرَم) خدا فريب دهد (و مغرور سازد!)
35|6|به يقين شيطان دشمن شماست، پس او را دشمن بدانيد; او فقط حزبش را به اين دعوت مى كند كه اهل آتش سوزان (جهنم) باشند.
35|7|كسانى كه راه كفر پيش گرفتند، براى آنان عذابى شديد است; و كسانى كه ايمان آوردند و كارهاى شايسته انجام دادند، آمرزش و پاداشى بزرگ از آن آنهاست.
35|8|آيا كسى كه زشتى عملش براى او آراسته شده و آن را زيبا مى بيند (همانند كسى است كه واقع را مى يابد)؟! خداوند هر كس را بخواهد (و سزاوار باشد) گمراه مى سازد و هر كس را بخواهد (و شايسته ببيند) هدايت مى كند; پس جانت بخاطر شدّت تأسّف بر آنان از دست نرود; خداوند به آنچه انجام مى دهند داناست.
35|9|خداوند كسى است كه بادها را فرستادتا ابرهايى را به حركت در آورند; ما اين ابرها را به سوى زمين مرده اى رانديم و بوسيله آن، زمين را پس از مردنش زنده كرديم; رستاخيز نيز همين گونه است.
35|10|كسى كه خواهان عزّت و توانايى است (بايد از خدا بخواهد; چرا كه) تمام عزّت و توانايى براى خداست; سخنان پاكيزه به سوى او صعود مى كند، و عمل صالح را بالا مى برد; و آنها كه نقشه هاى بد مى كشند، عذاب سختى براى آنهاست و مكر (و توطئه) آنان نابود مى شود (و به جايى نمى رسد).
35|11|خداوند شما را از خاكى آفريد، سپس از نطفه اى; سپس شما را بصورت زوجهايى قرار داد; هيچ جنس ماده اى باردار نمى شود و وضع حمل نمى كند مگر به علم او، و هيچ كس عمر طولانى نمى كند، يا از عمرش كاسته نمى شود مگر اين كه در كتاب (علم خداوند) ثبت است; اينها همه براى خداوند آسان است.
35|12|(اين) دو دريا يكسان نيستند: اين گوارا و شيرين است و نوشيدنش خوشگوار، و آن يكى شور و تلخ و گلوگير; ولى از هر يك (از آن دو) گوشتى تازه مى خوريد و وسايل زينتى استخراج كرده مى پوشيد; و كشتيها را در آن مى بينى كه آبها را مى شكافند (و به سوى مقصد پيش مى روند)تا از فضل خداوند بهره گيريد، و شايد شكر (نعمتهاى او را) به جا آوريد.
35|13|او شب را در روز داخل مى كند و روز را در شب; و خورشيد و ماه را مسخّر (شما) كرده، هر يك تا سر آمد معيّنى به حركت خود ادامه مى دهد; اين است خداوند، پروردگار شما; حاكميت (در سراسر عالم) از آن اوست. و كسانى را كه جز او مى خوانيد (و مى پرستيد) مالك كوچكترين چيزى نيستند.
35|14|اگر آنها را بخوانيد صداى شما را نمى شنوند، و اگر بشنوند به شما پاسخ نمى گويند; و روز قيامت، شرك (و پرستش) شما را منكر مى شوند; و هيچ كس مانند (خداوند) آگاه از همه چيز، تو را (از حقايق) باخبر نمى سازد.
35|15|اى مردم! شما (همگى) نيازمند به خداييد;تنها خداوند است كه بى نياز و ستوده است. 
35|16|اگر بخواهد شما را مى برد و خلق جديدى مى آورد;
35|17|و اين براى خداوند مشكل نيست.
35|18|هيچ گنهكارى بار گناه ديگرى را بر دوش نمى كشد; و اگر شخص سنگين بارى ديگرى را براى حمل بار (گناه) خود بخواند، چيزى از آن را بر دوش نخواهد گرفت، هر چند از خويشاوندان او باشد. تو فقط كسانى را مى توانى انذار كنى كه از پروردگار خود در نهان (و آشكار) مى ترسندو نماز را برپا مى دارند; و هركس پاكى (و تقوا) پيشه كند، نتيجه آن به خودش باز مى گردد; و بازگشت (همگان) به سوى خداست.
35|19|(بدانيد) نابينا و بينا هرگز برابر نيستند،
35|20|و نه تاريكى ها و روشنايى،
35|21|و نه سايه (آرام بخش) و باد داغ و سوزان.
35|22|و هرگز مردگان و زندگان يكسان نيستند. خداوند پيام خود را به گوش هر كس بخواهد مى رساند، و تو نمى توانى سخن خود را به گوش آنان كه در گور (خفته)اند برسانى.
35|23|تو فقط انذاركننده اى، (اگر ايمان نياورند نگران نباش، وظيفه ات را انجام ده.)
35|24|ما تو را بحق به عنوان بشارت دهنده و انذار كننده فرستاديم; و هر امّتى در گذشته انذاركننده اى داشته است!
35|25|اگر تو را تكذيب كنند (عجب نيست); كسانى كه پيش از آنان بودند (نيز پيامبران خود را) تكذيب كردند; آنها با دلايل روشن و نوشته هاى محكم و متين و كتاب آسمانى روشنگر به سراغ آنان آمدند (امّا كوردلان ايمان نياوردند.) 
35|26|سپس من كافران را (بعد از اتمام حجّت) مجازات كردم، پس (ببين) مجازات من نسبت به آنان چگونه بود؟!
35|27|آيا نديدى خداوند از آسمان آبى فرو فرستاد كه بوسيله آن ميوه هايى به رنگهاى گوناگون (از زمين) خارج ساختيم و از كوهها نيز (به لطف پروردگار) راه هايى آفريده شده سفيد و سرخ و به رنگهاى مختلف و گاه به رنگ كاملاً سياه.
35|28|و از انسانها و جنبندگان و چهار پايان انواعى با رنگهاى مختلف آفريديم، آرى (آفرينش جهان با عظمت) چنين است. و تنها از ميان بندگان او، دانشمندان خدا ترسند; خداوند توانا و آمرزنده است.
35|29|به يقين كسانى كه كتاب الهى را تلاوت مى كنند و نماز را برپا مى دارند و از آنچه به آنان روزى داده ايم پنهان و آشكار انفاق مى كنند، تجارتى (پرسود و) بى زيان و خالى از كساد را اميد دارند.
35|30|(آنها اين اعمال صالح را انجام مى دهند) تا خداوند اجر و پاداش كامل به آنها دهد و از فضلش بر (پاداش) آنها بيفزايد كه او آمرزنده و شكرگزار (و قدردان) است.
35|31|و آنچه از كتاب به تو وحى كرديم حق است و تصديق كننده (و هماهنگ) با كتب پيش از آن; به يقين خداوند نسبت به بندگانش آگاه و بيناست.
35|32|سپس اين كتاب (آسمانى) را به گروهى از بندگان برگزيده خود به ميراث داديم; ولى بعضى از آنان برخود ستم كردند، و بعضى از آنان ميانه رو بودند، و بعضى به اذن خدا در نيكيها (از همه) پيشى گرفتند، و اين، همان فضيلت بزرگ است.
35|33|(پاداش آنان) باغهاى جاويدان بهشتى است كه در آن وارد مى شوند در حالى كه با دستبندهايى از طلا و مرواريد آراسته اند، و لباسشان در آن جا حرير است.
35|34|آنها مى گويند: «حمد و ستايش مخصوص خداوندى است كه اندوه را از ما برطرف ساخت; پروردگار ما آمرزنده و شكرگزار (و قدردان) است.
35|35|همان كسى كه با فضل خود ما را در اين سراى اقامت (جاويدان) جاى داد كه نه در آن رنجى به ما مى رسدو نه سستى و واماندگى.»
35|36|و كسانى كه كافر شدند، آتش دوزخ براى آنهاست; هرگز فرمان مرگشان صادر نمى شود تا بميرند، و نه عذاب آن، از آنان كاسته مى شود; اين گونه هر ناسپاسى را مجازات مى كنيم.
35|37|آنها در دوزخ فرياد مى زنند:«پروردگارا! ما را بيرون آور تا عمل صالحى انجام دهيم غير از آنچه انجام مى داديم.» (به آنان گفته مى شود:) آيا شما را به اندازه اى كه هركس اهل تذكّر است در آن متذكّر مى شود عمر نداديم، و انذاركننده (الهى) به سراغ شما نيامد؟! اكنون بچشيد كه براى ستمكاران هيچ ياورى نيست!
35|38|خداوند از غيب آسمانها و زمين آگاه است، و آنچه را در درون سينه هاست مى داند.
35|39|اوست كه (به لطفش) شما را جانشينانى در زمين قرار داد; هر كس كافر شود، كفر او به زيان خودش خواهد بود، و كفر كافران چيزى جز خشم و غضب در نزد پروردگار نمى افزايد، و (نيز) كفرشان جز زيان و خسران چيزى برآنها اضافه نمى كند.
35|40|بگو: «به من خبر دهيد اين (معبودان و) همتايانى راكه جز خدا مى خوانيد چه چيزى از زمين را آفريده اند، يا اين كه شركتى در (آفرينش و مالكيت) آسمانها دارند؟! يابه آنان كتابى (آسمانى) داده ايم و دليلى از آن (براى شرك خود) دارند؟!» (نه هيچ يك از اينها نيست،) بلكه ستمكاران فقط وعده هاى دروغين به يكديگر مى دهند.
35|41|خداوند آسمانها و زمين را نگاه مى دارد تا (از نظام خود) منحرف نشوند; و هرگاه منحرف گردند، كسى جز او نمى تواند آنها را نگاه دارد; او داراى حلم و آمرزنده است.
35|42|آنان سوگندهاى شديد به خدا ياد كردند كه اگر (پيامبر) انذاركننده اى به سراغشان آيد، هدايت يافته ترين امّتها خواهند بود; امّا چون (پيامبر) انذار كننده اى براى آنان آمد، جز فرار و فاصله گرفتن (از حق) چيزى بر آنها نيفزود.
35|43|(اينها همه) بخاطر استكبار در زمين و نيرنگهاى بدشان بود; و نيرنگ بد تنها دامان صاحبانش را مى گيرد; آيا آنها چيزى جز سنّت پيشينيان (و عذابهاى دردناك الهى) را انتظار دارند؟!هرگز براى سنّت خدا تبديلى نخواهى يافت، و هرگز براى سنّت الهى دگرگونى نمى يابى. 
35|44|آيا آنان در زمين نگشتند تا ببينند عاقبت كسانى كه پيش از آنها بودند چگونه بود؟! همانها كه از اينان نيرومندتر بودند; نه چيزى در آسمانها و نه چيزى در زمين از حوزه قدرت او بيرون نخواهد رفت; به يقين او دانا و تواناست.
35|45|اگر خداوند مردم را بسبب كارهايى كه مرتكب شده اند مجازات كند، جنبنده اى را بر پشت زمين باقى نخواهد گذاشت; ولى (به لطفش) آنها را تا سرآمد معيّنى تأخير مى اندازد (و مهلت اصلاح مى دهد) امّا هنگامى كه اجل آنان فرا رسد، (خداوند هر كس را به مقتضاى عملش جزا مى دهد) به يقين خداوند نسبت به بندگانش بيناست.
36|1|يس.
36|2|سوگند به قرآن حكيم (و استوار). 
36|3|كه تو قطعاً از فرستادگان (خداوند) هستى،
36|4|بر راهى راست (قراردارى); 
36|5|(اين قرآنى است كه) از سوى خداوند توانا و مهربان نازل شده است; 
36|6|تا قومى را انذار كنى كه پدرانشان انذار نشدند، از اين رو آنان غافلند. 
36|7|فرمان (الهى) درباره بيشتر آنها (به كيفر اعمالشان) تحقق يافته،به همين جهت ايمان نمى آورند.
36|8|ما در گردنهاى آنان غلهايى [= طوقهايى] قرار داديم كه تا چانه ها ادامه دارد و سرهاى آنان را به بالا نگاه داشته است.
36|9|و در پيش روى آنان سدّى قرار داديم، و در پشت سرشان سدّى; و چشمانشان را پوشانده ايم، لذا نمى بينند.
36|10|براى آنان يكسان است: چه انذارشان كنى يا نكنى، ايمان نمى آورند.
36|11|تو فقط كسى را مى توانى انذار كنى كه ازاين يادآورى (الهى) پيروى كند و از خداوند رحمان در نهان بترسد; سپس او را به آمرزش و پاداشى پرارزش بشارت ده.
36|12|به يقين مامردگان را زنده مى كنيم و آنچه را از پيش فرستاده اند و آنچه را از خود باقى گذاشته اند; و همه چيز را در كتاب روشنگرى احصا كرده ايم.
36|13|و براى آنها، اصحاب شهر (انطاكيه) را مثال بزن هنگامى كه فرستادگان خدا به سوى آنان آمدند;
36|14|در آن زمان كه دو نفر (از رسولان خود) را به سوى آنها فرستاديم، امّا آنان فرستادگان (ما) را تكذيب كردند; پس براى تقويت آن دو، شخص سوّمى را فرستاديم; و آنها گفتند: «ما فرستادگان (خدا) به سوى شما هستيم.»
36|15|امّا آنان (در جواب) گفتند: «شما جز بشرى همانند ما نيستيد، و خداوند رحمان چيزى نازل نكرده، شما فقط دروغ مى گوييد.»
36|16|(فرستادگان ما) گفتند: «پروردگار ما مى داند كه ما قطعاً فرستادگان (او) به سوى شما هستيم، 
36|17|و بر عهده ما چيزى جز ابلاغ آشكار نيست.»
36|18|آنان گفتند: «ما شما را به فال بد گرفته ايم (و شما را شوم مى دانيم)، و اگر (از اين سخنان) دست برنداريد شما را سنگسار خواهيم كرد و عذاب دردناكى از ما به شما خواهد رسيد!
36|19|(فرستادگان) گفتند: «اگر درست بينديشيد فال بد شما با خود شماست، بلكه شما گروهى اسرافكاريد.»
36|20|و مردى (با ايمان) از دورترين نقطه شهر با شتاب آمد، گفت: «اى قوم من! از فرستادگان (خدا) پيروى كنيد.
36|21|از كسانى پيروى كنيد كه از شما اجر و پاداشى نمى خواهند و خود هدايت يافته اند.
36|22|چرا كسى را پرستش نكنم كه مرا آفريده، و همگى به سوى او بازگشت داده مى شويد؟! 
36|23|آيا غير از او معبودانى را انتخاب كنم كه اگر خداوند رحمان بخواهد زيانى به من برساند، شفاعت آنها كمترين فايده اى براى من ندارد و مرا (از مجازات او) نجات نخواهند داد؟!
36|24|اگر چنين كنم،در گمراهى آشكارى خواهم بود.
36|25|(به همين دليل) من به پروردگارتان ايمان آوردم; پس به سخنان من گوش فرا دهيد.»
36|26|(سرانجام او را شهيد كردند و) به او گفته شد: «وارد بهشت شو.» گفت: «اى كاش قوم من مى دانستند. 
36|27|كه پروردگارم مرا آمرزيده و از گرامى داشتگان قرار داده است!»
36|28|و ما بعد از او بر قومش هيچ لشكرى از آسمان نفرستاديم، و هرگز سنّت ما براين نبود; 
36|29|(بلكه) فقط يك صيحه آسمانى بود و ناگهان همگى خاموش شدند.
36|30|افسوس بر اين بندگان كه هيچ پيامبرى به سراغ آنان نيامد مگر اين كه او را استهزا مى كردند!
36|31|آيا نديدند چه قدر از اقوام پيش از آنان را (بخاطر گناهانشان) هلاك كرديم كه آنها هرگز به سوى ايشان باز نمى گردند (و زنده نمى شوند)؟!
36|32|و همه آنان (روز قيامت) نزد ما احضار مى شوند.
36|33|و زمين مرده براى آنها نشانه اى (از عظمت خدا) است كه ما آن را زنده كرديم و دانه (هاى غذايى) از آن خارج ساختيم كه از آن مى خورند;
36|34|و در آن باغهايى از نخلها و انگورها قرار داديم و چشمه هايى آن جارى ساختيم،
36|35|تا از ميوه آن بخورند در حالى كه با دست خود آن را به عمل نياورده اند. آيا شكر (خدا را) به جا نمى آورند؟!
36|36|منزّه است كسى كه تمام زوجها را آفريد،از آنچه زمين مى روياند، و از خودشان، و از آنچه نمى دانند.
36|37|شب (نيز) براى آنها نشانه اى است (از عظمت خدا); ما روز را از آن برمى گيريم، در اين هنگام آنان در تاريكى فرو مى روند.
36|38|و خورشيد (نيز براى آنها آيتى است) كه پيوسته به سوى قرارگاهش در حركت است; اين تقدير خداوند توانا و داناست.
36|39|و براى ماه منزلگاههايى قرار داديم، (و هنگامى كه اين منازل را طى كرد) سرانجام بصورت شاخه كهنه (قوسى شكل و زرد رنگ) خرما درمى آيد.
36|40|نه خورشيد راسزاست كه به ماه رسد، و نه شب بر روز پيشى مى گيرد; و هر يك در مسير خود شناورند. 
36|41|نشانه اى (ديگر از عظمت پروردگار) براى آنان اين است كه ما فرزندانشان را در كشتيهايى پر (از وسايل و بارها) حمل كرديم.
36|42|و براى آنها مركبهاى (ديگرى) همانند آن آفريديم.
36|43|و اگر بخواهيم آنها را غرق مى كنيم بطورى كه نه فريادرسى داشته باشند و نه نجات داده شوند.
36|44|مگر اين كه رحمت ما (شامل حالشان شود)، و تا زمان معيّنى (از اين زندگى) بهره گيرند.
36|45|و هر گاه به آنها گفته شود: «از آنچه پيش رو و پشت سر شماست (از عذاب دنيا و آخرت) بپرهيزيد تا مشمول رحمت الهى شويد.» (اعتنا نمى كنند).
36|46|و هيچ آيه اى از آيات پروردگارشان براى آنها نمى آيد مگر اين كه از آن روى گردان مى شوند. 
36|47|و هنگامى كه به آنان گفته شود: «از آنچه خدا به شما روزى كرده انفاق كنيد.»، كافران به مؤمنان مى گويند: «آيا ما كسى را اطعام كنيم كه اگر خدا مى خواست او را اطعام مى كرد؟! (پس خدا خواسته است او گرسنه باشد و) شما فقط در گمراهى آشكاريد.»
36|48|آنها مى گويند: «اگر راست مى گوييد، اين وعده (قيامت) كى خواهد بود؟!»
36|49|(امّا) جز اين انتظار نمى كشندكه يك صيحه عظيم (آسمانى) آنها را فرا گيرد، در حالى كه مشغول جدال (در امور دنيا) هستند.
36|50|و (چنان غافلگير مى شوند كه حتّى) نمى توانند وصيّتى كنند و نه به سوى خانواده خود باز گردند.
36|51|(بار ديگر) در «صور» دميده مى شود، ناگهان آنها از قبرها، شتابان به سوى (دادگاه) پروردگارشان مى روند.
36|52|مى گويند: «اى واى بر ما! چه كسى ما را از خوابگاهمان برانگيخت؟! (آرى) اين همان (روز جزا) است كه خداوند رحمان وعده داده، و فرستادگان (او)راست گفتند.»
36|53|صيحه واحدى بيش نيست، (فريادى عظيم برمى خيزد) ناگهان همگى نزد ما احضار مى شوند. 
36|54|(و به آنها گفته مى شود:) امروز به هيچ كس كمترين ستمى نخواهد شد، و جز آنچه انجام مى داديد، كيفر داده نمى شويد.
36|55|بهشتيان، امروز (به نعمتهاى خدا) مشغول و مسرورند.
36|56|آنها و همسرانشان در سايه هايى (از قصرها و درختان بهشتى) بر تختها تكيه زده اند.
36|57|براى آنها در بهشت ميوه بسيار لذّت بخشى است، و هرچه بخواهند در اختيارشان خواهد بود. 
36|58|سلام (و درود الهى بر آنها)، سخنى است از سوى پروردگارى مهربان. 
36|59|(و به گروهى ديگر گفته مى شود:) جدا شويد امروز اى گنهكاران!
36|60|اى فرزندان آدم! آيا با شما عهد نكردم كه شيطان را نپرستيد،كه او براى شما دشمن آشكارى است؟!
36|61|و اين كه مرا بپرستيد كه راه مستقيم اين است؟!
36|62|او گروه زيادى از شما را گمراه كرد; آيا انديشه نكرديد؟!
36|63|اين همان دوزخى است كه به شما وعده داده مى شد.
36|64|امروز بخاطر كفرى كه داشتيد به آتش آن بسوزيد! 
36|65|امروز بر دهانشان مُهر مى نهيم، و دستهايشان با ما سخن مى گويند و پاهايشان به كارهايى كه انجام مى دادند گواهى مى دهند.
36|66|و اگر بخواهيم (در همين جهان) چشمانشان رامحو مى كنيم; سپس براى عبور از راه، مى خواهند بر يكديگر پيشى بگيرند، امّا چگونه مى توانند ببينند؟!
36|67|و اگر بخواهيم آنها رادر جاى خود مسخ مى كنيم (و به مجسّمه هايى بى روح مبدّل مى سازيم) تا نتوانند راه خود را ادامه دهند و نه به عقب بازگردند.
36|68|هر كس را عمر طولانى دهيم، در آفرينش واژگونه اش مى كنيم (و به ناتوانى كودكى باز مى گردانيم); آيا نمى انديشند؟!
36|69|ما شعر به او [= پيامبر] نياموختيم، و شايسته او نيست; (شاعر باشد) اين (كتاب آسمانى) فقط مايه يادآورى و قرآن مبين است.
36|70|تا هركس را كه زنده است (و حيات انسانى دارد) انذار كند (و بر كافران اتمام حجّت شود) و فرمان عذاب بر آنان مسلّم گردد.
36|71|آيا نديدند كه از آنچه با قدرت خود به عمل آورده ايم چهارپايانى براى آنان آفريديم كه آنان مالك آن هستند؟!
36|72|و آنها را رام ايشان ساختيم، هم مركب آنان از آن است و هم از آن تغذيه مى كنند;
36|73|و براى آنان بهره هاى ديگرى در آن (حيوانات) است و نوشيدنيهايى گوارا; آيا با اين حال شكرگزارى نمى كنند؟! 
36|74|آنان غير از خدا معبودانى (براى خويش) برگزيدند به اين اميد كه يارى شوند.
36|75|(ولى) آنها قادر به يارى ايشان نيستند، و اين (عبادت كنندگان در قيامت) لشكرى براى آنها خواهند بود كه (در آتش دوزخ) احضار مى شوند.
36|76|پس سخنانشان تو را غمگين نسازد; ما آنچه را پنهان مى دارند و آنچه را آشكار مى كنند مى دانيم.
36|77|آيا انسان نمى داند كه ما او را از نطفه اى بى ارزش آفريديم؟! و او (چنان صاحب قدرت و شعور و نطق شد كه) به مخاصمه آشكار (با ما) برخاست.
36|78|و براى ما مثالى زدو آفرينش خود را فراموش كرد و گفت: «چه كسى اين استخوانها را زنده مى كند در حالى كه پوسيده است؟!»
36|79|بگو: «همان كسى آن را زنده مى كند كه نخستين بار آن را آفريد; و او نسبت به هر مخلوقى داناست.
36|80|همان كسى كه براى شما از درخت سبز، آتش آفريد و شما بوسيله آن، آتش مى افروزيد.»
36|81|آيا كسى كه آسمانها و زمين را آفريده، قادر نيست همانند آنان را بيافريند؟! آرى (مى تواند)، و او آفريدگار آگاه است.
36|82|فرمان او چنين است كه هرگاه چيزى را اراده كند، تنها به آن مى گويد: «موجود باش!»، آن نيز بى درنگ موجود مى شود.
36|83|پس منزّه است خداوندى كه مالكيّت همه چيز در دست اوست; و به سوى او بازگردانده مى شويد.
37|1|سوگند به صف كشيدگان [= فرشتگان منظم و گوش به فرمان]،
37|2|و به نهى كنندگان [= فرشتگان بازدارنده]،
37|3|و تلاوت كنندگان (پياپى) آيات الهى،
37|4|كه به يقين معبود شما يگانه است; 
37|5|پروردگارآسمانها و زمين و آنچه ميان آنهاست، و پروردگار مشرقها.
37|6|ما آسمان نزديك [= پايين] را با زيور ستارگان آراستيم،
37|7|تا آن را از هر شيطان متمرّدى حفظ كنيم.
37|8|آنها نمى توانند به سخنان فرشتگان عالم بالا گوش فرا دهند، (و هر گاه چنين كنند) از هر سو هدف قرار مى گيرند.
37|9|آنها بشدّت به عقب رانده مى شوند; و براى آنان مجازاتى دائم است. 
37|10|مگر آنها كه در لحظه اى كوتاه (به آسمان نزديك شوند و) استراق سمع كنند، كه «شهابى ثاقب» آنها را تعقيب مى كند.
37|11|از آنان بپرس: «آيا آفرينش (دوباره) آنان سخت تر است يا آفرينش تمام كسانى (از فرشتگان و اهل آسمانها و زمين) كه آفريده ايم؟!» ما آنان را از گل چسبنده اى آفريديم.
37|12|تو از انكارشان تعجب مى كنى، ولى آنها مسخره مى كنند.
37|13|و هنگامى كه تذكر داده شوند، متذكّر نمى شوند.
37|14|و هنگامى كه معجزه اى را ببينند، (ديگران را نيز) به استهزا دعوت مى كنند.
37|15|و مى گويند: «اين فقط سحرى آشكار است.
37|16|آيا هنگامى كه مُرديم و خاك و استخوانى (پوسيده) شديم، بار ديگر برانگيخته خواهيم شد؟!
37|17|و آيا نياكان ما (باز مى گردند)؟!»
37|18|بگو: «آرى، (همه شما زنده مى شويد) در حالى كه خوار خواهيد بود.
37|19|و اين (بازگشت) تنها با يك صيحه عظيم واقع مى شود، و ناگهان همه (از قبرها بر مى خيزند و) نگاه مى كنند.
37|20|و مى گويند: «اى واى بر ما، اين روزجزاست!»
37|21|(آرى) اين همان روز جدايى (حق از باطل) است كه شما آن را تكذيب مى كرديد.
37|22|(در اين هنگام به فرشتگان دستور داده مى شود:) ستمكاران و همرديفانشان و آنچه را مى پرستيدند، گرد آوريد
37|23|(آرى آنچه را) غير از خدا (مى پرستيدند جمع كنيد) و به سوى راه دوزخ هدايتشان نماييد. 
37|24|آنها را (در كنار دوزخ) نگهداريد كه بايد مورد بازپرسى قرار گيرند.
37|25|شما را چه شده كه از هم يارى نمى طلبيد؟!
37|26|ولى آنان در آن روز (در برابر قدرت خدا) تسليمند.
37|27|(و در اين حال) رو به يكديگر كرده و از هم سؤال مى كنند;
37|28|گروهى مى گويند: « شما (رهبران گمراهى بوديد كه به ظاهر) از طريق خيرخواهى و نيكى وارد شديد (امّا جز فريب چيزى در كارتان نبود)!» 
37|29|(آنها در جواب) مى گويند: «بلكه شما خودتان اهل ايمان نبوديد
37|30|ما هيچ گونه سلطه اى بر شما نداشتيم، بلكه شما خود گروهى طغيانگر بوديد.
37|31|اكنون فرمان پروردگارمان بر همه ما مسلّم شده، و همگى (از عذاب او) مى چشيم.
37|32|ما شما را گمراه كرديم، زيرا خود گمراه بوديم.»
37|33|(آرى) همه آنها [= پيشوايان و پيروان گمراه] در آن روز در عذاب الهى شركت دارند.!
37|34|ما اين گونه با مجرمان رفتار مى كنيم!
37|35|چرا كه وقتى به آنها گفته مى شد: «معبودى جز خدا وجود ندارد»، تكبّر و سركشى مى كردند; 
37|36|و پيوسته مى گفتند: «آيا مامعبودان خود را بخاطر شاعرى ديوانه رها كنيم؟!» 
37|37|(چنين نيست)، بلكه او حق را آورده و پيامبران (پيشين) را تصديق كرده است. 
37|38|امّا شما (مستبكران كوردل) بطور مسلّم عذاب دردناك را خواهيد چشيد!
37|39|و جز به آنچه انجام مى داديد كيفر داده نمى شويد،
37|40|جز بندگان خالص شده خدا (كه از اين كيفرها بركنارند). 
37|41|براى آنان روزى معيّن و ويژه اى است،
37|42|ميوه ها (ى گوناگون پرارزش)، و آنها گرامى داشته مى شوند،
37|43|در باغهاى پرنعمت بهشتى;
37|44|در حالى كه بر تختها رو به روى يكديگرند،
37|45|و گرداگردشان قدحهاى لبريز از شراب طهور را مى گردانند;
37|46|درخشنده، و لذتبخش براى نوشندگان; 
37|47|شرابى كه نه در آن مايه تباهى عقل است و نه از آن مست مى شوند.
37|48|و نزد آنها همسرانى زيبا چشم است كه جز به شوهران خود عشق نمى ورزند.
37|49|گويى (از لطافت و سفيدى) همچون تخم مرغهايى هستند كه (در زير بال و پر مرغ) پنهان مانده.
37|50|(در حالى كه آنها غرق گفتگو هستند) رو به يكديگر كرده از هم سؤال مى كنند;
37|51|يكى از آنها مى گويد: «من (در دنيا) همنشينى داشتم،
37|52|كه پيوسته مى گفت: آيا تو باور دارى،
37|53|كه وقتى ما مُرديم و خاك و استخوانى (پوشيده) شديم، (بار ديگر زنده مى شويم و) جزا داده خواهيم شد؟!»
37|54|(سپس) مى گويد: «آيا شما (از وضع او) آگاهيد؟»
37|55|اين جاست كه نگاهى مى كند، ناگهان او را در ميان دوزخ مى بيند.
37|56|مى گويد: «به خدا سوگند نزديك بود مرا (نيز) به هلاكت بكشانى!
37|57|و اگرنعمت پروردگارم نبود، من (نيز) از احضارشدگان (در دوزخ) بودم! 
37|58|(سپس مى گويد:اى دوستان!) آيا ما هرگز نمى ميريم، (و در بهشت جاودانه خواهيم بود).
37|59|و جز همان مرگ اول، مرگى به سراغ ما نخواهد آمد، و ما هرگزعذاب نخواهيم شد؟!
37|60|راستى اين همان پيروزى بزرگ است!»
37|61|(آرى)، براى همانند چنين پاداشى، بايد عمل كنندگان عمل كنند. 
37|62|آيا اين نعمتها (ى جاويدان بهشتى) بهتر است يا درخت (نفرت انگيز) زقّوم؟!
37|63|ما آن را مايه درد و رنج ستمكاران قرار داديم.
37|64|آن درختى است كه از قعر جهنم مى رويد.
37|65|شكوفه آن مانند سرهاى شياطين است.
37|66|آنها [= مجرمان] از آن مى خورندو شكمها را از آن پر مى كنند.
37|67|سپس روى آن آب آلوده سوزانى مى نوشند.
37|68|آنگاه بازگشت آنها به سوى جهنم است.
37|69|چرا كه آنها پدران خود را گمراه يافته اند،
37|70|با اين حال بسرعت (و بدون انديشه) به دنبال آنان كشانده مى شوند.
37|71|و قبل از آنها بيشتر پيشينيان (نيز) گمراه شدند.
37|72|ما در ميان آنها انذاركنندگانى فرستاديم،!
37|73|ولى بنگر عاقبت انذارشوندگان چگونه بود!
37|74|مگر بندگان خالص شده خداوند.
37|75|و نوح، ما را خواند (و ما دعاى او را اجابت كرديم); و چه خوب اجابت كننده اى هستيم!
37|76|و او و خاندانش را از اندوه بزرگ رهايى بخشيديم،
37|77|و فرزندانش را همان بازماندگان (روى زمين) قرار داديم،
37|78|و نام نيك او را در ميان امّتهاى بعد باقى نهاديم.
37|79|سلام بر نوح در ميان جهانيان باد!
37|80|ما اين گونه نيكوكاران را پاداش مى دهيم.
37|81|چرا كه او از بندگان با ايمان ما بود. 
37|82|سپس ديگران [= دشمنان او] را غرق كرديم.
37|83|و از پيروان او ابراهيم بود;
37|84|(به خاطر بياور) هنگامى را كه با قلبى سليم به پيشگاه پروردگارش آمد; 
37|85|هنگامى كه به پدرش [= سرپرستش كه در آن زمان عمويش بود] و قومش گفت: «اينها چيست كه مى پرستيد؟!
37|86|آيا از روى دروغ به سراغ معبودانى غير از خدا مى رويد؟!
37|87|شما درباره پروردگار جهانيان چه گمان مى بريد؟!» 
37|88|(سپس) نگاهى به ستارگان افكند،
37|89|و گفت: «من بيمارم (و با شما به مراسم جشن نمى آيم).»
37|90|آنها از او روى برتافته و به او پشت كردند (و به سرعت از شهر بيرون رفتند).
37|91|او به سراغ خدايان آنها آمد و (از روى تمسخر) گفت: «چرا (از اين غذاها) نمى خوريد؟!
37|92|(اصلا) چرا سخن نمى گوييد؟!» 
37|93|سپس ضربه اى محكم با دست راست بر آنها فرود آورد (و جز بت بزرگ، همه را در هم شكست).
37|94|آنها با سرعت به او روى آوردند.
37|95|گفت: «آيا چيزى را مى پرستيد كه خود مى تراشيد؟!
37|96|با اين كه خداوند هم شما را آفريده و هم بتهايى را كه مى سازيد!»
37|97|(بت پرستان) گفتند: «بناى مرتفعى براى او بسازيد و او را در جهنمى از آتش بيفكنيد!»
37|98|آنها براى نابودى ابراهيم توطئه اى كردند، ولى ما آنان را پست و مغلوب ساختيم.
37|99|(آتش بر او گلستان شد و بسلامت بيرون آمد) و گفت: «من به سوى پروردگارم مى روم، او مرا هدايت خواهد كرد.
37|100|پروردگارا! به من (فرزندى) از صالحان ببخش.»
37|101|ما او[= ابراهيم] را به نوجوانى بردبار (و صبور) بشارت داديم.
37|102|هنگامى كه با او به مقام سعى و كوشش (و حد رشد) رسيد، گفت: «پسرم! من در خواب ديدم كه تو را ذبح مى كنم، پس بنگر رأى تو چيست؟» گفت: «پدرم! هر چه دستور دارى اجرا كن، به خواست خدا مرا از صابران خواهى يافت.»
37|103|هنگامى كه هر دو تسليم (فرمان الهى) شدند و ابراهيم پيشانى او را بر خاك نهاد، 
37|104|او را ندا داديم كه: «اى ابراهيم!
37|105|آن رويا را تحقق بخشيدى (و آماده قربانى فرزند شدى).» ما اين گونه، نيكوكاران را پاداش مى دهيم.
37|106|به يقين اين همان امتحان آشكار است.
37|107|ما قربانى عظيمى را فداى او كرديم،
37|108|و نام نيك او را در امتهاى بعد باقى نهاديم.
37|109|سلام بر ابراهيم!
37|110|اين گونه نيكوكاران را پاداش مى دهيم.
37|111|چراكه او از بندگان با ايمان ما بود.
37|112|ما او را به اسحاق ـ پيامبرى از شايستگان ـ بشارت داديم.
37|113|ما به او و اسحاق بركت داديم; و از دودمان آن دو، افرادى بودند نيكوكار ولى افرادى آشكارا به خود ستم كردند.
37|114|ما به موسى و هارون نعمت بخشيديم.
37|115|و آن دو و قومشان را از اندوه بزرگ نجات داديم.
37|116|و آنها را يارى كرديم تا بر دشمنان خود پيروز شدند. 
37|117|ما به آن دو، كتاب روشنى بخشى داديم،
37|118|و آن دو را به راه راست هدايت نموديم.
37|119|و نام نيكشان را در اقوام بعد باقى گذارديم.
37|120|سلام بر موسى و هارون!
37|121|ما اين گونه نيكوكاران را پاداش مى دهيم.
37|122|آن دو از بندگان مؤمن ما بودند.
37|123|و (همچنين) الياس از پيامبران (ما) بود.
37|124|(به خاطر بياور) هنگامى را كه به قومش گفت: «آيا تقوا پيشه نمى كنيد؟!
37|125|آيا بت «بعل» را مى خوانيدو بهترين آفريدگار را رها مى سازيد؟!
37|126|خدايى كه پروردگار شما و پروردگار نياكان شماست!»
37|127|امّا آنها او را تكذيب كردند; ولى به يقين همگى (در دادگاه عدل الهى) احضار مى شوند;
37|128|مگر بندگان مخلَص خدا.
37|129|ما نام نيك او را در ميان امّتهاى بعد باقى گذارديم.
37|130|سلام بر الياسين!
37|131|ما اين گونه نيكوكاران را پاداش مى دهيم. 
37|132|او از بندگان مؤمن ما بود.
37|133|و (همچنين) لوط از پيامبران (ما) بود.
37|134|(به خاطر بياور) زمانى را كه او و خاندانش را همگى نجات داديم،
37|135|مگر پير زنى كه از بازماندگان بود (و به سرنوشت گناهكاران گرفتار شد).
37|136|سپس ديگران را نابود كرديم.
37|137|و شما پيوسته صبحگاهان از كنار (ويرانه هاى شهرهاى) آنها مى گذريد، 
37|138|و (همچنين) شبانگاه; آيا نمى انديشيد؟!
37|139|و يونس از پيامبران (ما) بود. 
37|140|(به خاطربياور) زمانى را كه به سوى كشتى پر (از جمعيّت و بار) فرار كرد.
37|141|و با آنها قرعه افكند، و (قرعه به نام او افتاد و) مغلوب شد.
37|142|(او را به دريا افكندند) و ماهى عظيمى او را بلعيد، در حالى كه درخور سرزنش بود.
37|143|و اگر او از تسبيح كنندگان نبود،
37|144|تا روز قيامت در شكم آن (ماهى) مى ماند!
37|145|سرانجام (او را رهايى بخشيديم و) او را در سرزمينى خالى از گياه افكنديم در حالى كه بيمار بود.
37|146|و بوته كدويى بر او رويانديم (تا در سايه برگهاى پهن و مرطوبش آرامش يابد).
37|147|و او را به سوى جمعيّت يكصد هزار نفرى ـ يا بيشتر ـ فرستاديم.
37|148|آنها ايمان آوردند، از اين رو تا مدّت معلومى آنان را (از مواهب زندگى) بهره مند ساختيم.
37|149|از آنان بپرس: آيا پروردگارت دخترانى دارد و پسران از آنِ آنهاست؟! 
37|150|آيا ما فرشتگان را مؤنث آفريديم و آنها ناظر بودند؟!
37|151|بدانيد آنها به سبب اين تهمت بزرگشان مى گويند:
37|152|«خداوند فرزند آورده.» ولى آنها به يقين دروغ مى گويند.
37|153|آيا دختران را بر پسران ترجيح داده است؟! (با اينكه شما آن را براى خود نمى پذيريد)
37|154|شما را چه شده است؟! چگونه حكم مى كنيد؟! (هيچ مى فهميد چه مى گوييد؟!) 
37|155|آيا متذكّر نمى شويد؟!
37|156|يا شما دليل روشنى در اين باره داريد؟
37|157|كتابتان را بياوريد اگرراست مى گوييد!
37|158|آنها ميان خداوند و جنّ، نسبتى قائل شدند; در حالى كه جنّيان بخوبى مى دانند كه آنها [= بت پرستان] در دادگاه الهى احضار مى شوند. 
37|159|منزّه است خداوند از آنچه توصيف مى كنند،
37|160|مگر بندگان مخلَص خدا.
37|161|شما و آنچه را پرستش مى كنيد،
37|162|هرگز نمى توانيد كسى را (با آن) فريب دهيد، 
37|163|مگر آنها كه در آتش دوزخ وارد مى شوند.
37|164|و هيچ يك از ما (فرشتگان) نيست جز آن كه مقام معلومى دارد;
37|165|و ما همگى (براى اطاعت فرمان خداوند) به صف ايستاده ايم;
37|166|و ما همه تسبيح گو (ى او) هستيم.
37|167|آنها پيوسته مى گفتند: 
37|168|«اگر يكى از كتابهاى پيشينيان نزد ما بود،
37|169|به يقين، ما بندگان مخلَص خدا بوديم.»
37|170|(امّا وقتى قرآن آمد،) به آن كافر شدند; ولى بزودى خواهند دانست! 
37|171|وعده قطعى ما درباره بندگان فرستاده شده ما از پيش مسلّم شده،
37|172|كه آنان يارى شدگانند،
37|173|و لشكر ما پيروزند.
37|174|بنابراين از آنها [= كافران] روى بگردان (و آنان را رها كن) تا زمان معيّنى (كه فرمان جهاد فرا رسد).
37|175|و آنها را بنگر! كه بزودى (نتيجه اعمال خود را) مى بينند!
37|176|آيا آنها براى عذاب ما شتاب مى كنند؟! 
37|177|امّا هنگامى كه عذاب ما در آستانه خانه هايشان فرود آيد، انذارشدگان صبحگاه بدى خواهند داشت!
37|178|از آنان روى بگردان تا زمان معيّنى.
37|179|و آنها را بنگر كه بزودى (نتيجه اعمال خود را) مى بينند!
37|180|منزّه است پروردگار تو، پروردگار صاحب قدرت، از آنچه آنان توصيف مى كنند.
37|181|و سلام بر پيامبران!
37|182|و حمد و ستايش مخصوص خداوندى است كه پروردگار جهانيان است.
38|1|ص، سوگند به قرآنى كه داراى ذكر است (كه اين كتاب، معجزه الهى است).
38|2|ولى كافران گرفتار غرور و اختلافند.
38|3|چه بسيار اقوامى را كه پيش از آنها هلاك كرديم; و به هنگام نزول عذاب فرياد مى زدند (و كمك مى خواستند) ولى وقت نجات گذشته بود.
38|4|آنها تعجب كردند كه (پيامبر) انذار كننده اى از ميان خودشان به سويشان آمده; و كافران گفتند: «اين ساحر بسيار دروغگويى است.
38|5|آيا او به جاى اين همه خدايان، خداى واحدى قرار داده؟! اين براستى چيز عجيبى است!»
38|6|سركردگان آنها بيرون آمدند و گفتند: «برويد و بر (پرستش) خدايانتان، استقامت كنيد اين چيزى است كه خواسته مى شود (تا به سبب آن شما را گمراه كنند).
38|7|ما هرگز چنين چيزى در آيين ديگرى نشنيده ايم;اين تنها يك امر ساختگى است.
38|8|آيا از ميان همه ما، قرآن تنها بر او [= محمد] نازل شده؟!» آنها در حقيقت در اصل وحى من ترديد دارند، بلكه آنان هنوز عذاب الهى را نچشيده اند (كه اين چنين گستاخانه سخن مى گويند). 
38|9|مگر خزاين رحمت پروردگار توانا و بخشنده ات نزد آنهاست (تا به هر كس ميل دارند بدهند)؟!
38|10|يا اين كه حكومت آسمانها و زمين و آنچه ميان اين دو است از آن آنهاست؟! (اگر چنين است) با هر وسيله ممكن به آسمانها بروند (و از نزول وحى بر پيامبر جلوگيرى كنند)!
38|11|اينها لشكر كوچك شكست خورده اى از گروه هاى مختلفند!
38|12|پيش از آنان قوم نوح و عاد و فرعون صاحب قدرت (پيامبران ما را) تكذيب كردند! 
38|13|و (نيز) قوم ثمود و لوط و اصحاب أيكه [= قوم شعيب]، اينها احزابى بودند (كه به تكذيب پيامبران برخاستند)!
38|14|هر يك (از اين گروهها) فرستادگان (ما) را تكذيب كردند، و عذاب من درباره آنان تحقّق يافت!
38|15|اينها (با اين اعمالشان) جز يك صيحه آسمانى را انتظار نمى كشند كه هيچ مهلت و بازگشتى براى آن وجود ندارد! 
38|16|آنها (از روى خيره سرى و لجاجت) گفتند: «پروردگارا! بهره ما را (از عذاب) هر چه زودتر قبل از روز حساب به ما بده!»
38|17|در برابرآنچه مى گويند شكيبا باش، و به خاطر بياور بنده ما داود صاحب قدرت را، كه او بسيار توبه كننده بود.
38|18|ما كوهها را مسخّر او ساختيم كه هر شامگاه و صبحگاه با او تسبيح مى گفتند.
38|19|پرندگان را نيز دسته جمعى مسخّر او كرديم (تا همراه او تسبيح خدا گويند); و همگى بازگشت كننده به سوى او بودند.
38|20|و حكومت او را استحكام بخشيديم; (هم) دانش به او داديم و (هم) داورى عادلانه.
38|21|آيا خبر شاكيان هنگامى كه از محراب (داود) بالا رفتند به تو رسيده است؟!
38|22|در آن هنگام كه (بى مقدمه) بر داود وارد شدند و او از ديدن آنها وحشت كرد; گفتند: «نترس، دو نفر شاكى هستيم كه يكى از ما بر ديگرى ستم كرده;اكنون در ميان ما بحق داورى كن و سخن ناروا مگو و ما رابه راه راست هدايت كن.
38|23|اين برادر من است; او نود ونه ميش داردو من (تنها) يك ميش دارم; امّا او اصرار مى كند كه: اين را (نيز) به من واگذار; و در سخن بر من غلبه كرده است.»
38|24|(داود) گفت: «به يقين او با درخواست ميش تو براى افزودن آن به ميشهايش، بر تو ستم نموده; و بسيارى از شريكان (و دوستان) به يكديگر ستم مى كنند، مگر كسانى كه ايمان آورده و اعمال صالح انجام داده اند; امّا عدّه آنان كم است.» داود دانست كه ما او را (با اين ماجرا) آزموده ايم، از اين رو از پروردگارش طلب آمرزش نمود و به سجده افتاد و توبه كرد.
38|25|ما اين عمل را بر او بخشيديم; و او نزد ما داراى مقامى والا و سرانجامى نيكوست.
38|26|اى داود! ما تو را خليفه (و نماينده خود) در زمين قرار داديم; پس در ميان مردم بحق داورى كن، و از هواى نفس پيروى مكن كه تو را از راه خدا منحرف سازد;كسانى كه از راه خدا گمراه شوند، عذاب شديدى بخاطر فراموش كردن روز حساب دارند!
38|27|ما آسمان و زمين و آنچه را ميان آنهاست بيهوده نيافريديم; اين گمان كافران است; واى بر كافران ازآتش (دوزخ)!
38|28|آيا كسانى را كه ايمان آورده و كار هاى شايسته انجام داده اند همچون مفسدان در زمين قرار دهيم، يا پرهيزگاران را همچون فاجران؟! 
38|29|اين كتابى است پر بركت كه بر تو نازل كرده ايم تا در آيات آن تدبّر كنند و خردمندان متذكّر شوند.
38|30|ما سليمان را به داود بخشيديم; چه بنده خوبى! زيرا او بسيار توبه كننده بود.
38|31|(به خاطر بياور) هنگامى را كه عصرگاهان اسبان چابك تندرو را بر او عرضه داشتند،
38|32|گفت: «من اين اسبان را بخاطر پروردگارم دوست دارم (و مى خواهم از آنها در جهاد استفاده كنم.» او به آنها نگاه مى كرد) تا از ديدگانش پنهان شدند.
38|33|(آنها به قدرى جالب بودند كه گفت:) بار ديگر آنها را نزد من بازگردانيد. و دست به ساقها و گردنهاى آنها كشيد (و آنها را نوازش داد).
38|34|ما سليمان را آزموديم و بر تخت اوجسدى افكنديم; سپس او (به درگاه خداوند) توبه كرد. 
38|35|گفت: «پروردگارا! مرا ببخش و حكومتى به من عطا كن كه بعد از من سزاوار هيچ كس نباشد، كه توبسيار بخشنده اى.»
38|36|پس ما باد را مسخّر او ساختيم تا به فرمانش بنرمى به هر جا او مى خواهد برود.
38|37|و هر بنا و غواصى از شياطين را مسخّر او كرديم.
38|38|و گروه ديگرى (از شياطين متمرد) را در غل و زنجير (تحت سلطه او) قرار داديم،
38|39|(و به او گفتيم:) اين عطاى ماست; به هر كس مى خواهى (و صلاح مى بينى) بى حساب ببخش، و از هر كس مى خواهى امساك كن.
38|40|و براى او [= سليمان] نزد ما مقامى والا و سرانجامى نيكوست.
38|41|و به خاطر بياور بنده ما ايوب را، هنگامى كه پروردگارش را خواند (و گفت: پروردگارا شيطان مرا به رنج و عذاب افكنده است.
38|42|(به او گفتيم:) پاى خود را بر زمين بكوب; (تا چشمه اى ظاهر گردد) اين آبى خنك براى شستشو و نوشيدن است.
38|43|و خانواده اش را به او بخشيديم، و همانند آنها را بر آنان افزوديم، تا رحمتى از سوى ما باشد و تذكّرى براى خردمندان.
38|44|(و به او گفتيم:) بسته اى از ساقه (هاى گندم مانند آن) را برگير و با آن (به همسرت) بزن و سوگند خود را مشكن. ما او را شكيبا يافتيم; چه بنده خوبى كه بسيار توبه كننده بود!
38|45|و به خاطر بياور بندگان ما ابراهيم و اسحاق و يعقوب را، صاحبان قدرت و بصيرت.
38|46|ما آنها را با خلوص ويژه اى خالص گردانيم، كه همان يادآورى سراى آخرت بود.
38|47|و آنها نزد ما از برگزيدگان و نيكان بودند. 
38|48|و به خاطر بياور «اسماعيل» و «اليسع» و «ذوالكفل» راكه همه از نيكان بودند. 
38|49|اين يك يادآورى است. و به يقين براى پرهيزگاران فرجام نيكويى است:
38|50|(همان) باغهاى جاويدان بهشتى كه درهايش به روى آنان گشوده است،
38|51|در حالى كه در آن (بر تختها) تكيه كرده اند و ميوه هاى بسيار و نوشيدنيهاى فراوان در اختيار آنان است.
38|52|و نزد آنان همسرانى است كه تنها چشم به شوهرانشان دوخته اند، و همسن و سالند. 
38|53|اين همان (پاداشى) است كه براى روز حساب به شما وعده داده مى شود (و عدّه اى تخلّف ناپذير).
38|54|اين روزىِ ماست كه آن را پايانى نيست! 
38|55|اين (پاداش پرهيزگاران است)، و براى طغيانگران بدترين سرانجام است; 
38|56|(همان) دوزخ، كه در آن وارد مى شوند; و چه بد جايگاهى است!
38|57|اين مايع سوزان و مايع بدبوئى است كه بايد از آن بچشند!
38|58|و كيفرهاى ديگرى همانند آن دارند.
38|59|(سركردگان گمراه به يكديگر مى گويند:) اين گروهى (از پيروان شما) است كه همراه شما وارد دوزخ مى شوند; خوشامد بر آنها مباد; همگى در آتش خواهند سوخت!
38|60|آنها (به رؤساى خود) مى گويند: «بلكه خوشامد بر شما مباد كه اين (عذاب) را شما براى ما فراهم ساختيد و چه بد قرار گاهى است!»
38|61|(سپس) مى گويند: «پروردگارا! هر كس اين (عذاب) را براى ما فراهم ساخته، عذابى مضاعف در آتش بر او بيفزا.»
38|62|آنها مى گويند: «چرا مردانى را كه ما از اشرار مى شمرديم (در آتش دوزخ) نمى بينيم؟! 
38|63|آيا ما آنان را (بى جهت) به مسخره گرفتيم يا چشمها آنهارا نمى بيند؟!»
38|64|گفتگوهاى خصمانه دوزخيان، يك واقعيت است.
38|65|بگو: «من تنها انذار كننده ام; و هيچ معبودى جز خداوند يگانه و حاكم بر همه چيز نيست. 
38|66|پروردگار آسمانها و زمين و آنچه ميان آن دو است، پروردگار توانا و بسيار آمرزنده.»
38|67|بگو: «اين خبرى بزرگ است،
38|68|كه شما از آن روى گردانيد! 
38|69|من از ملأ اعلى (و فرشتگانِ عالَم بالا) به هنگامى كه (درباره آفرينش آدم) گفتگو مى كردند خبر ندارم.
38|70|تنها چيزى كه به من وحى مى شود اين است كه من انذاركننده آشكارى هستم.»
38|71|(به خاطر بياور) هنگامى را كه پروردگارت به فرشتگان گفت: «من بشرى را از گِل مى آفرينم. 
38|72|هنگامى كه آن را نظام بخشيدم و از روح خود در آن دميدم، براى او به سجده افتيد.»
38|73|در آن هنگام همه فرشتگان بدون استثنا سجده كردند،
38|74|جز ابليس كه تكبّر ورزيد و از كافران بود.
38|75|فرمود: «اى ابليس! چه چيز مانع تو شد كه بر مخلوقى كه با قدرت خود او را آفريدم سجده كنى؟!آيا تكبّر كردى يا از برترينها بودى؟! (برتر از اين كه فرمان سجود به تو داده شود!)»
38|76|گفت: «من از او بهترم; مرا از آتش آفريده اى و او را از گل.»
38|77|فرمود: «از آن (مقامات) خارج شو، كه تو (از درگاه من) رانده شده اى!
38|78|و به يقين لعنت من بر تو تا روز قيامت خواهد بود.»
38|79|گفت: «پروردگارا! مرا تا روزى كه انسانها برانگيخته مى شوند مهلت ده.»
38|80|فرمود: «تو از مهلت داده شدگانى،
38|81|(ولى) تا روز و زمان معيّن.»
38|82|گفت: «به عزّتت سوگند، همه آنان را گمراه خواهم كرد،
38|83|مگر بندگان خالص شده ات، از ميان آنها.»
38|84|فرمود: «به حق سوگند، و حق مى گويم،
38|85|كه جهنم را از تو و هر كدام از آنان كه از تو پيروى كند، پُر خواهم كرد!»
38|86|(اى پيامبر!) بگو: «من در برابر اين دعوت هيچ پاداشى از شما نمى طلبم، و من از متكلفان نيستم. (سخنانم روشن و همراه بادليل است.)»
38|87|اين (قرآن) فقط تذكّرى براى جهانيان است;
38|88|و به يقين خبر (پيروزى) آن را بعد از مدّتى خواهيد دانست.
39|1|اين كتابى است كه از سوى خداوند توانا و حكيم نازل شده است.
39|2|ما اين كتاب را بحق بر تو نازل كرديم; پس خدا را پرستش كن در حالى كه دين خود را براى او خالص كرده اى.
39|3|آگاه باشيد كه دين خالص از آن خداست، و آنها كه غير خدا را اولياى خود قرار دادند، (و مى گفتند:) اينها را نمى پرستيم مگر بخاطر اين كه ما را به خداوند نزديك كنند. خدا (روز قيامت) ميان آنان در آنچه اختلاف داشتند داورى مى كند; خداوند آن كس را كه دروغگو و ناسپاس است هرگز هدايت نخواهد كرد.
39|4|(به فرض محال) اگر خدا مى خواست فرزندى داشته باشد، از ميان مخلوقاتش آنچه را مى خواست برمى گزيد; منزّه است (از اين كه فرزندى داشته باشد)! او خداوند يگانه و حاكم بر همه چيز است.
39|5|آسمانها و زمين را بحق آفريد; شب را بر روز مى پيچد و روز را بر شب; وخورشيد و ماه را مسخر (فرمان خويش) قرار داد; هر كدام تا سرآمد معينى به حركت (خود) ادامه مى دهند; آگاه باشيد كه او توانا و آمرزنده است.
39|6|او (همه) شما را از يك انسان آفريد، و همسرش را از جنس او خلق كرد; و براى شما هشت زوج از چهارپايان آفريد; او شما را در شكم مادرانتان در ميان تاريكى هاى سه گانه (پوسته شكم، رحم و كيسه جنين) آفرينشى بعد از آفرينش ديگر مى بخشد. اين است خداوند، پروردگار شما كه حكومت (عالم هستى) از آن اوست; هيچ معبودى جز او نيست; پس چگونه (از راه حق) منحرف مى شويد؟!
39|7|اگر ناسپاسى كنيد، خداوند از شما بى نياز است و هرگز ناسپاسى را براى بندگانش نمى پسندد; و اگر شكر او را به جا آوريد آن را براى شما مى پسندد. و هيچ گنهكارى گناه ديگرى را بردوش نمى كشد. سپس بازگشت همه شما به سوى پروردگارتان است، و شما را از آنچه انجام مى داديد آگاه مى سازد; چرا كه او به آنچه درون سينه هاست آگاه است.
39|8|هنگامى كه به انسان زيانى رسد، پروردگار خود را مى خواند در حالى كه به سوى او باز مى گردد; امّا هنگامى كه نعمتى از جانب خويش به او عطا كند، آنچه را بخاطر آن قبلاً خدا را مى خواند از ياد مى برد و براى خداوند همتايانى قرار مى دهد تا (مردم را) از راه او گمراه سازد; بگو: «چند روزى از كفر و ناسپاسى خود بهره گير كه به يقين از دوزخيانى!» 
39|9|آيا (چنين كسى با ارزش است يا) كسى كه در ساعات شب در حال سجده و قيام به عبادت مشغول است و از عذاب آخرت مى ترسدو به رحمت پروردگارش اميدوار است؟! بگو: «آيا كسانى كه مى دانند باكسانى كه نمى دانند يكسانند؟! تنها خردمندان متذكر مى شوند»
39|10|بگو: «اى بندگان من كه ايمان آورده ايد! از (مخالفت) پروردگارتان بپرهيزيد. براى كسانى كه در اين دنيا نيكى كرده اند پاداش نيكى است. و زمين خدا گسترده است، (اگر تحت فشار سران كفر بوديد مهاجرت كنيد) كه صابران اجر و پاداش خود را بى حساب دريافت مى دارند.
39|11|بگو: «من مأمورم كه خدا را پرستش كنم در حالى كه دينم را براى او خالص كرده باشم،
39|12|و مأمورم كه نخستين مسلمان باشم.»
39|13|بگو:«من اگر نافرمانى پروردگارم كنم، از عذاب روز بزرگ (قيامت) مى ترسم.»
39|14|بگو: «من تنها خدا را مى پرستم در حالى كه دينم را براى او خالص مى كنم،
39|15|پس شما هر چه را جز او مى خواهيد بپرستيد (كه زيانكاريد).» بگو: «زيانكاران واقعى كسانى هستند كه سرمايه وجود خويش و بستگانشان را در روزقيامت از دست داده اند. آگاه باشيدزيان آشكار همين است.»
39|16|براى آنان از بالاى سرشان سايبانهايى از آتش، و در زير پايشان نيز طبقاتى (از آتش) است; اين چيزى است كه خداوند با آن بندگانش را مى ترساند. اى بندگان من! از (نافرمانى) من بپرهيزيد.
39|17|و كسانى كه از عبادت طاغوت دورى كردند و به سوى خداوند بازگشتند،بشارت از آنِ آنهاست; پس بندگان مرا بشارت ده.
39|18|همان كسانى كه سخنان را مى شنوند و از نيكوترين آنها پيروى مى كنند; آنان كسانى هستند كه خدا هدايتشان كرده، و آنها خردمندانند.
39|19|آيا تو مى توانى كسى را كه فرمان عذاب درباره او قطعى شده رهايى بخشى؟! آيا تو مى توانى كسى را كه در درون آتش است برگيرى و نجات دهى؟!
39|20|ولى براى آنها كه تقواى الهى پيشه كردند، غرفه هايى در بهشت است كه بر فراز آن غرفه هاى ديگرى بنا شده و از زير آن نهرها جارى است. اين وعده الهى است، و خداوند در وعده خود تخلّف نمى كند. 
39|21|آيا نديدى كه خداوند از آسمان آبى فرو فرستاد و آن را بصورت چشمه هايى در زمين وارد نمود، سپس با آن زراعتى را مى روياند كه رنگهاى مختلف دارد; بعد آن گياه خشك مى شود به گونه اى كه آن را زرد و بى روح مى بينى; سپس آن را درهم مى شكند و خرد مى كند؟! در اين مثال تذكّرى است براى خردمندان (از ناپايدارى دنيا).
39|22|آيا كسى كه خدا سينه اش را براى اسلام گشاده است و بر فراز (مركبى از) نور الهى قرار گرفته (همچون كوردلان گمراه است؟!) واى بر آنان كه قلبهايى سخت در برابرذكر خدا دارند! آنها در گمراهى آشكارى هستند.
39|23|خداوند بهترين سخن را نازل كرده، كتابى كه آياتش (در لطف و زيبايى و عمق و محتوا) همانند يكديگر است; آياتى مكرر دارد (با تكرارى شوق انگيز) كه از شنيدن آياتش لرزه بر اندام كسانى كه از پروردگارشان مى ترسند مى افتد; سپس برون و درونشان نرم و متوجّه ذكر خدا مى شود;اين هدايت الهى است كه هركس را بخواهد با آن راهنمايى مى كند; و هر كس را خداوند گمراه سازد، هيچ راهنمايى براى او نخواهد بود. 
39|24|آيا كسى كه (ناچار است) با صورت خود عذاب دردناك (الهى) را در روز قيامت دور سازد (همانند كسى است كه آتش دوزخ هرگز به او نمى رسد)؟! و به ستمكاران گفته مى شود: «بچشيد (نتيجه) آنچه را انجام مى داديد!»
39|25|كسانى كه قبل از آنها بودند نيز (آيات ما را) تكذيب نمودند، و عذاب (الهى) از جايى كه فكر نمى كردند به سراغشان آمد.
39|26|پس خداوند خوارى را در زندگى اين دنيا به آنها چشانيد، و عذاب آخرت شديدتر است اگر مى دانستند.
39|27|ما براى مردم در اين قرآن از هر چيز نمونه اى آورديم (و همه معارف در آن جمع است)، شايد متذكّر شوند.
39|28|قرآنى است فصيح و خالى از هرگونه كجى و نادرستى، شايد آنان پرهيزگارى پيشه كنند.
39|29|خداوند مثالى زده است: مردى را كه مملوك شريكانى است كه درباره او پيوسته با هم نزاع دارند، و مردى كه تنها تسليم يك نفر است; آيا اين دو يكسانند؟! حمد و ستايش مخصوص خداست، ولى بيشتر آنان نمى دانند.
39|30|به يقين تو مى ميرى و آنها نيز خواهند مُرد.
39|31|سپس شما روز قيامت نزد پروردگارتان مخاصمه مى كنيد.
39|32|چه كسى ستمكارتر است از آن كسى كه بر خدا دروغ ببندد و سخن راست (و وحى الهى) را هنگامى كه به سراغ او آمده تكذيب كند؟! آيا درجهنم جايگاهى براى كافران نيست؟!
39|33|امّا كسى كه سخن راست بياورد و كسى كه آن را تصديق كند، آنان پرهيزگارانند.
39|34|آنچه بخواهند نزد پروردگارشان براى آنان موجود است; و اين است جزاى نيكوكاران.
39|35|تا خداوند (حتى) بدترين اعمالى را كه انجام داده اند (در سايه ايمان و صداقت آنها) بيامرزد، و آنها را مطابق بهترين اعمالى كه انجام مى دادند پاداش دهد.
39|36|آيا خداوند براى (نجات و دفاع از) بنده اش كافى نيست؟! ولى آنها تو را از غير او مى ترسانند. (آنها گمراهند) و هر كس را خداوند گمراه كند، هيچ راهنمايى براى او نخواهد بود!
39|37|و هر كس را خدا راهنمايى كند، هيچ گمراه كننده اى نخواهد داشت. آيا خداوند توانا و داراى مجازات نيست؟!
39|38|و اگر از آنها بپرسى: «چه كسى آسمانها و زمين را آفريده؟» به يقين مى گويند: «خدا!» بگو:«آيا هيچ درباره معبودانى كه غير از خدا مى خوانيد انديشه مى كنيد كه اگر خدا زيانى براى من بخواهد، آيا آنها مى توانند زيان او را برطرف سازند؟! و يا اگر رحمتى براى من بخواهد، آيا آنها مى توانند مانع رحمت او شوند؟!» بگو: «خدا مرا كافى است; و همه توكل كنندگان تنها بر اوتوكّل مى كنند.» 
39|39|بگو: «اى قوم من! شما هرچه در توان داريد انجام دهيد، من نيز به وظيفه خود عمل مى كنم; امّا بزودى خواهيد دانست،
39|40|چه كسى عذاب خواركننده اى (در دنيا) به سراغش مى آيد، و (سپس) عذابى جاويدان (در آخرت) بر او وارد مى گردد!»
39|41|ما اين كتاب (آسمانى) را براى مردم بحق بر تو نازل كرديم; هر كس (در پرتو آن) هدايت شود به نفع خود اوست; و هر كس گمراهى را برگزيند، تنها به زيان خود گمراه مى گردد; و تو مأمور اجبارشان (به هدايت) نيستى.
39|42|خداوند ارواح را به هنگام مرگ قبض مى كند، و روح كسانى را كه نمرده اند نيز به هنگام خواب مى گيرد; سپس ارواح كسانى كه فرمان مرگشان را صادر كرده نگه مى دارد و ارواح ديگرى را (كه بايد زنده بمانند) باز مى گرداند تا سر آمدى معيّن; در اين امر نشانه هاى روشنى است براى كسانى كه مى انديشند.
39|43|آيا آنان غير از خدا شفيعانى گرفته اند؟! به آنان بگو: «آيا (از آنها شفاعت مى طلبيد) هر چند مالك چيزى نباشند و درك و شعورى براى آنها نباشد؟!»
39|44|بگو: «تمام شفاعت تنها از آنِ خداست، (زيرا) حاكميّت آسمانها و زمين از آنِ اوست، سپس همه شما به سوى او باز گردانده مى شويد.»
39|45|هنگامى كه خداوند به يگانگى ياد مى شود، دلهاى كسانى كه به آخرت ايمان ندارند مشمئز(و متنفّر) مى گردد; امّا هنگامى كه از معبودهايى غير از او ياد مى شود، آنان خوشحال مى شوند.
39|46|بگو: «خداوندا! اى آفريننده آسمانها و زمين، و آگاه از اسرار نهان و آشكار، تو در ميان بندگانت در آنچه درباره آن اختلاف داشته اند داورى خواهى كرد.»
39|47|اگر ستمكاران تمام آنچه را روى زمين است مالك باشند و همانند آن بر آن افزوده شود، حاضرند همه را فدا كنند تا از عذاب شديد روز قيامت رهايى يابند; و از سوى خدا براى آنها امورى ظاهر مى شود كه هرگز گمان نمى كردند.
39|48|(در آن روز) اعمال بدى را كه انجام داده اند براى آنها آشكار مى شود، و آنچه را (از عذاب الهى) استهزا مى كردند بر آنها واقع مى گردد.
39|49|هنگامى كه انسان را زيانى رسد، ما را (براى حل مشكلش) مى خواند; سپس هنگامى كه از جانب خود به او نعمتى دهيم، مى گويد: «اين نعمت بخاطر كاردانى خودم به من داده شده;» (چنين نيست) بلكه اين وسيله آزمايش (آنها) است، هرچند بيشترشان نمى دانند.
39|50|اين سخن را كسانى كه قبل ازآنها بودند نيز گفتند، ولى آنچه را به دست مى آوردند براى آنها سودى نداشت.
39|51|سپس بديهاى اعمالشان به آنها رسيد; و ستمكاران اين گروه [= بت پرستان اهل مكّه] نيز بزودى گرفتار بديهاى اعمالى كه انجام داده اند خواهند شد، و هرگز نمى توانند از عذاب الهى بگريزند.
39|52|آيا آنها ندانستند كه خداوندروزى را براى هر كس بخواهد گسترده يا تنگ مى سازد؟! در اين، نشانه هايى است براى گروهى كه ايمان مى آورند.
39|53|بگو: «اى بندگان من كه برخود اسراف و ستم كرده ايد! از رحمت خداوند نوميد نشويد كه خدا همه گناهان را مى آمرزد، زيرا او بسيار آمرزنده و مهربان است.
39|54|و به درگاه پروردگارتان بازگرديد و در برابر او تسليم شويد، پيش از آن كه عذاب به سراغ شما آيد، سپس (از سوى هيچ كس) يارى نشويد.
39|55|و از بهترين دستورهايى كه از سوى پروردگارتان بر شما نازل شده پيروى كنيد پيش از آن كه عذاب (الهى) ناگهان به سراغ شما آيد در حالى كه از آن آگاه نيستند!»
39|56|(اين دستورها براى آن است كه) مبادا كسى روز قيامت بگويد: «افسوس بر من از كوتاهى هايى كه در اطاعت فرمان خدا كردم و از مسخره كنندگان (آيات او) بودم!»
39|57|يا بگويد: «اگر خداوند مرا هدايت مى كرد، از پرهيزگاران بودم.»
39|58|يا هنگامى كه عذاب را مى بيند بگويد:«اى كاش بار ديگر (به دنيا) بازمى گشتم و از نيكوكاران بودم!»
39|59|آرى، آيات من به سراغ تو آمد، امّا آن را تكذيب كردى و تكبّر نمودى و از كافران بودى.
39|60|و روز قيامت كسانى را كه بر خدا دروغ بستند (و تكبر ورزيدند) مى بينى كه صورتهايشان سياه است; آيا در جهنم جايگاهى براى متكبّران نيست؟! 
39|61|و خداوند كسانى را كه تقوا پيشه كردند رهايى مى بخشد و رستگار مى كند; هيچ بدى به آنان نمى رسد و هرگز اندوهگين نخواهند شد.
39|62|خداوند آفريدگار همه چيز است و حافظ و نگهبان بر همه اشياء است.
39|63|كليدهاى آسمانها و زمين از آن اوست; و كسانى كه به آيات خداوند كافر شدند زيانكاران (واقعى) هستند.
39|64|بگو:«آيا به من دستور مى دهيد كه غير خدا را بپرستم اى جاهلان؟!»
39|65|به تو و همه پيامبران پيشين وحى شده كه اگر مشرك شوى، تمام اعمالت تباه مى شود و از زيانكاران خواهى بود.
39|66|بلكه تنها خداوند را عبادت كن و از شكرگزاران باش.
39|67|آنها خدا را آن گونه كه بايد بشناسند، نشناختند، در حالى كه تمام زمين در روز قيامت در قبضه (قدرت) اوست و آسمانها پيچيده در دست او; خداوند منزّه و برتر است از آنچه هتاى او قرار مى دهند.
39|68|و (در آستانه قيامت) در «صور» دميده مى شود، و در پى آن همه كسانى كه در آسمانها و زمينند مى ميرند، مگر كسانى كه خدا بخواهد; سپس بار ديگر در «صور» دميده مى شود، ناگهان همگى به پا مى خيزند و در انتظار (حساب و جزا) هستند. 
39|69|و زمين (در آن روز) به نور پروردگارش روشن مى شود، و نامه هاى اعمال را پيش مى نهند و پيامبران و گواهان را حاضر مى سازند، و ميان آنها بحق داورى مى شود و به آنان ستم نخواهد شد.
39|70|و به هركس آنچه انجام داده است بى كم و كاست داده مى شود; و او نسبت به آنچه انجام مى دادند از همه آگاهتر است. 
39|71|و كسانى كه كافر شدند گروه گروه به سوى جهنم رانده مى شوند; هنگامى كه به دوزخ مى رسند، درهاى آن گشوده مى شود و نگهبانان دوزخ به آنها مى گويند: «آيا پيامبرانى از ميان شما به سويتان نيامدند كه آيات پروردگارتان را براى شما بخوانند و نسبت به ملاقات اين روز شما را انذار كنند؟!» مى گويند: «آرى، (پيامبران آمدند) ولى (ما مخالفت كرديم و)» فرمان عذاب الهى بر كافران مسلّم شده است.
39|72|به آنان گفته مى شود: «از درهاى جهنم وارد شويد، جاودانه در آن بمانيد; چه بد جايگاهى است جايگاه متكبّران!»
39|73|و كسانى كه تقواى الهى پيشه كردند گروه گروه به سوى بهشت برده مى شوند; هنگامى كه به آن مى رسند درهاى بهشت گشوده مى شود و نگهبانان به آنان مى گويند: «سلام بر شما!گوارايتان باد! داخل بهشت شويد و جاودانه بمانيد!»
39|74|آنها مى گويند: «حمد و ستايش مخصوص خداوندى است كه به وعده خويش درباره ما وفا كرد و اين سرزمين را ميراث ما قرار داد كه هر جاى بهشت را بخواهيم منزلگاه خود قرار دهيم; و چه نيكوست پاداش عمل كنندگان!»
39|75|(در آن روز) فرشتگان را مى بينى كه بر گرد عرش حلقه زده اند و پروردگارشان را حمد و تسبيح مى گويند;و در ميان آنان [= بندگان] بحق داورى مى شود; و (سرانجام) گفته خواهد  شد: «حمد و ستايش  مخصوص  خداوندى  است  كه  پروردگار جهانيان است.»
40|1|حم.
40|2|اين كتابى است كه از سوى خداوند توانا و دانا نازل شده است.
40|3|خداوندى كه آمرزنده گناه، پذيرنده توبه، داراى مجازات سخت، و صاحب نعمت فراوان است; هيچ معبودى جز او نيست; و بازگشت (همه شما) به سوى اوست.
40|4|تنها كسانى در آيات ما مجادله مى كنند كه (از روى عناد) كافر شده اند; پس مبادا رفت و آمد آنان در شهرها (و قدرت نماييشان) تو را فريب دهد!
40|5|پيش از آنها قوم نوح و گروه هايى كه بعد از آنها بودند (پيامبرانشان را) تكذيب كردند; و هر امّتى در پى آن بودند كه پيامبرشان را بگيرند (و آزار دهند)، و براى محو حق به مجادله باطل دست زدند; امّا من آنها را مجازات كردم; ديدى كه مجازات من چگونه بود!
40|6|واين گونه فرمان پروردگارت درباره كسانى كه كافر شدند مسلّم شده كه آنها همه اهل آتشند.
40|7|فرشتگانى كه حاملان عرشند و آنها كه گرداگرد آن (طواف مى كنند) تسبيح و حمد پروردگارشان را مى گويند و به او ايمان دارند و براى مؤمنان آمرزش مى طلبند (و مى گويند:) پروردگارا!رحمت و علم تو همه چيز را فرا گرفته است; پس كسانى را كه توبه كرده و راه تو را پيروى مى كنند بيامرز، و آنان را از عذاب دوزخ نگاه دار.
40|8|پروردگارا! آنها را در باغهاى جاويدان بهشتى كه به آنها وعده فرموده اى وارد كن و، (همچنين) از پدران و همسرانو فرزندانشان هر كدام كه صالح بودند، به يقين تو توانا و حكيمى.
40|9|و آنان را از بديها نگاه دار، و هر كس را در آن روز از بديها نگاه دارى، مشمول رحمتت ساخته اى; و اين همان رستگارى بزرگ!
40|10|روز قيامت كسانى را كه كافر شدند صدا مى زنند كه عداوت و خشم خداوند نسبت به شما از عداوت و خشم خودتان نسبت به خودتان بيشتر است، چرا كه به سوى ايمان دعوت مى شديد، ولى انكار مى كرديد.
40|11|آنها مى گويند: «پروردگارا! ما را دوبار ميراندى و دوبار زنده كردى; اكنون به گناهان خود معترفيم; آيا راهى براى خارج شدن (از دوزخ) وجود دارد؟»
40|12|(گفته مى شود) اين به سبب آن است كه وقتى خداوند به يگانگى خوانده مى شد انكار مى كرديد، و اگر براى او همتايى مى پنداشتند ايمان مى آورديد; اكنون داورى مخصوص خداوند بلند مرتبه و بزرگ است (و شما را مطابق عدل خود كيفر مى دهد). 
40|13|او كسى است كه آيات خود را به شما نشان مى دهد و از آسمان براى شما روزى با ارزشى مى فرستد; تنها كسانى متذكّر اين حقايق مى شوند كه (به سوى خدا) بازمى گردند (و پيوسته به ياد او هستند).
40|14|(تنها) خدا را بخوانيد و دين خود را براى او خالص كنيد، هر چند كافران ناخشنود باشند.
40|15|او درجات (بندگان صالح) را بالا مى برد، او صاحب عرش است،روح [=وحى الهى] را به فرمانش بر هر كس ازبندگانش كه بخواهد القاء مى كند تا (مردم را) از روز لقاى پروردگار بيم دهد.
40|16|روزى كه همه آنان آشكار مى شوند و چيزى از آنها بر خدا پنهان نخواهد ماند; (و گفته مى شود:) حكومت امروز براى كيست؟ براى خداوند يكتاى حاكم بر همه چيز است.
40|17|امروز هر كس در برابر آنچه انجام داده است جزا داده مى شود; امروز هيچ ظلمى نيست; خداوند سريع الحساب است.
40|18|و آنها را از روز نزديك [= روز قيامت] بترسان، هنگامى كه (از شدّت وحشت) دلها به گلوگاه مى رسد در حالى كه تمامى وجود آنها مملوّ از اندوه است; براى ستمكاران نه دوستى وجود دارد، و نه شفاعت كننده اى كه شفاعتش پذيرفته شود.
40|19|او چشمهايى را كه به خيانت مى گردد و آنچه را سينه ها پنهان مى دارند، مى داند.
40|20|خداوند بحق داورى مى كند، و معبودهايى را كه غير از او مى خوانند (قدرت بر) هيچ گونه داورى ندارند; خداوند شنوا و بيناست.
40|21|آيا آنها روى زمين سير نكردند تا ببينند عاقبت كسانى كه پيش از آنان بودند چگونه بود؟!آنها در قدرت و ايجاد آثار مهمّ در زمين از اينها برتر بودند; ولى خداوند آنان را به گناهانشان گرفت، و دربرابر (عذاب) او مدافعى نداشتند.
40|22|اين براى آن بود كه پيامبرانشان پيوسته با دلايل روشن به سراغشان مى آمدند، ولى آنها انكار مى كردند; بدين سبب خداوند آنان را گرفت (و كيفر داد) كه او توانا و مجازاتش شديد است.
40|23|ما موسى را با معجزات خود و دليل روشنى فرستاديم،
40|24|به سوى فرعون و هامان و قارون; ولى آنها گفتند: «او ساحرى بسيار دروغگو است.»
40|25|و هنگامى كه حق را از سوى ما براى آنها آورد، گفتند: «پسران كسانى را كه با موسى ايمان آورده اند بكشيد و زنانشان را (براى خدمت) زنده بگذاريد.» امّا نقشه كافران راه به جايى نمى برد (و نقش بر آب مى شود).
40|26|و فرعون گفت: «بگذاريد موسى را بكُشم، و او پروردگارش را بخواند (تا نجاتش دهد)! زيرا من مى ترسم كه آيين شما را دگرگون سازد،و يا در اين سرزمين فساد برپا كند!» 
40|27|موسى گفت: «من به پروردگارم و پروردگار شما پناه مى برم از هر متكبّرى كه به روز حساب ايمان نمى آورد.»
40|28|و مرد مؤمنى از فرعونيان كه ايمان خود راپنهان مى داشت گفت: «آيا مى خواهيد مردى را به قتل برسانيد بخاطر اين كه مى گويد: پروردگار من «اللّه» است، در حالى كه دلايل روشنى از سوى پروردگارتان براى شما آورده است؟! اگر دروغگو باشد، دروغش دامن خودش را خواهد گرفت; و اگر راستگو باشد، (لااقل) بعضى از عذابهايى را كه وعده مى دهد به شما خواهد رسيد; خداوند كسى را كه اسرافكار و بسيار دروغگوست هدايت نمى كند.
40|29|اى قوم من! امروز حكومت از آن شماست و در اين سرزمين پيروزيد; اگر عذاب خدا به سراغ ما آيد، چه كسى ما را يارى خواهد كرد؟!» فرعون گفت:«من جز آنچه را مصلحت مى بينيم به شما ارائه نمى دهم، و شما را جز به راه صحيح راهنمايى نمى كنم. (دستور، همان قتل موسى است.)»
40|30|كسى كه ايمان آورده بود گفت: «اى قوم من! من بر شما از روزى همانند روز (عذاب) اقوام پيشين بيمناكم!
40|31|و از روشى همچون روش قوم نوح و عاد و ثمود و كسانى كه بعد از آنان بودند (و راه كفر و طغيان پيمودند بر شما مى ترسم); و خداوند براى بندگانش ستمى نمى خواهد.
40|32|اى قوم من! من از روزى كه مردم يكديگر را صدا مى زنند (و از هم يارى مى طلبند) بر شما بيمناكم!
40|33|همان روزى كه روى مى گردانيد و فرار مى كنيد; امّا هيچ وسيله نجاتى براى شما در برابر (عذاب) خداوند نيست; و هر كس را خداوند (بخاطر اعمالش) گمراه سازد، هدايت كننده اى براى او نيست!
40|34|پيش از اين يوسف با دلايل روشن به سراغ شما آمد، ولى شما پيوسته در آنچه او براى شما آورده بود ترديد داشتيد;تا زمانى كه از دنيا رفت، گفتيد: هرگز خداوند بعد از او پيامبرى مبعوث نخواهد كرد! اين گونه خداوند هر اسرافكار ترديد كننده اى را گمراه مى سازد.
40|35|همان كسانى كه در آيات خدا بى آن كه دليلى برايشان آمده باشد به مجادله مى پردازند; (اين كارشان) خشم عظيمى نزد خداوند و نزد آنان كه ايمان آورده اند به بار مى آورد; اين گونه خداوند بر دل هر متكبّر گردنكشى مُهر مى نهد.» 
40|36|فرعون گفت: «اى هامان! براى من برج بلندى بساز، شايد به وسايلى دست يابم، 
40|37|وسايل (دست يافتن به) آسمانها تا از خداى موسى آگاه شوم; هر چند گمان مى كنم او دروغگو باشد.» اينچنين اعمال بد فرعون در نظرش آراسته جلوه كرد و از راه حق باز داشته شد; و توطئه فرعون (و امثال او) جز به نابودى نمى انجامد.
40|38|كسى كه (از قوم فرعون) ايمان آورده بود گفت: «اى قوم من! از من پيروى كنيد تا شما را به راه صواب، راهنمايى كنم.
40|39|اى قوم من! اين زندگى دنيا، تنها متاع زودگذرى است; و فقط آخرت سراى پايدار است.
40|40|هر كس بدى كند، جز بمانند آن كيفر داده نمى شود; ولى هر كس كار شايسته اى انجام دهد ـ خواه مرد يا زن ـ در حالى كه مؤمن باشد چنين كسانى وارد بهشت مى شوند و در آن روزى بى حسابى به آنها داده خواهد شد.
40|41|اى قوم من! چرا من شما را به سوى نجات دعوت مى كنم، امّا شما مرا به سوى آتش فرا مى خوانيد؟!
40|42|مرا دعوت مى كنيدكه به خداوند يگانه كافر شوم و همتايى كه به آن علم ندارم براى او قرار دهم، در حالى كه من شما را به سوى خداوند توانا و آمرزنده دعوت مى كنم!
40|43|به يقين آنچه مرا به سوى آن مى خوانيد، نه دعوت (و حاكميتى) در دنيا دارد و نه درآخرت; و به يقين بازگشت ما در قيامت به سوى خداست; و اسرافكاران اهل آتشند.
40|44|و بزودى آنچه را به شما مى گويم به خاطر خواهيد آورد (و پشيمان خواهيد شد)! من كار خود را به خدا وامى گذارم كه خداوند نسبت به بندگانش بيناست.»
40|45|خداوند او را از توطئه هاى شوم آنها نگه داشت، و عذاب شديدى فرعونيان را فراگرفت.
40|46|(عذاب آنها) آتش است كه هر صبح و شام بر آن عرضه مى شوند; و روزى كه قيامت برپا شود (مى فرمايد:) «فرعونيان را در سخت ترين عذابها وارد كنيد.»
40|47|(به خاطر بياور) هنگامى را كه در آتش دوزخ با هم به گفتگو و ستيزه مى پردازند; ضعيفان به مستكبران مى گويند: «ما پيرو شما بوديم، آيا شما (امروز) سهمى از آتش را به جاى ما پذيرا مى شويد؟!»
40|48|مستكبران مى گويند: «ما همگى در آن هستيم، زيرا خداوند در ميان بندگانش (بعدالت) حكم كرده است.» 
40|49|و آنها كه در آتشند به مأموران دوزخ مى گويند: «از پروردگارتان بخواهيد يك روز عذاب را از ما بردارد.»
40|50|آنها مى گويند: «آيا پيامبران شما با دلايل روشن به سراغتان نيامدند؟!» مى گويند: «آرى (آمدند ولى ما نپذيرفتيم)» آنها مى گويند: «پس هر چه مى خواهيد (خدا را) بخوانيد;ولى دعاى كافران (به اجابت نمى رسد و) جز در گمراهى نيست.»
40|51|ما به يقين پيامبران خود و كسانى را كه ايمان آورده اند، در زندگى دنيا و (در آخرت) روزى كه گواهان به پا مى خيزند يارى مى دهيم.
40|52|روزى كه عذرخواهى ستمكاران سودى به حالشان نمى بخشد; و لعنت (و دورى از رحمت الهى) و جايگاه بد براى آنان است. 
40|53|و ما به موسى هدايت بخشيديم، و بنى اسرائيل را وارثان كتاب (تورات) قرار داريم.
40|54|كتابى كه مايه هدايت و تذكّر براى خردمندان بود.
40|55|پس (اى پيامبر!) صبر و شكيبايى پيشه كن كه وعده خدا حق است، و براى گناه [= ترك اولى] خود استغفار كن، و هر صبح و شام تسبيح و حمد پروردگارت را به جا آور.
40|56|كسانى كه در آيات خداوند بدون دليلى كه براى آنها آمده باشد ستيزه جويى مى كنند، در سينه هايشان فقط تكبّر (و غرور) است، و هرگز به خواسته خود نخواهند رسيد، پس به خدا پناه بر كه او شنوا و بيناست.
40|57|آفرينش آسمانها و زمين از آفرينش انسانها عظيم تر است، ولى بيشتر مردم نمى دانند.
40|58|هرگز نابينا و بينا يكسان نيستند; و (همچنين) كسانى كه ايمان آورده، و اعمال صالح انجام داده اند با بدكاران; هرچند شما كمتر متذكّر مى شويد.
40|59|روز رستاخيز به يقين آمدنى است، و شكّى در آن نيست; ولى اكثر مردم ايمان نمى آورند.
40|60|پروردگار شماگفته است: «مرا بخوانيد تا (دعاى) شما را اجابت كنم. به يقين كسانى كه از عبادت من تكبّر مىورزند بزودى با ذلّت وارد دوزخ مى شوند.» 
40|61|خداوند كسى است كه شب را براى شما آفريد تا در آن بياساييد، و روز را روشنى بخش قرار داد; خداوند نسبت به مردم صاحب فضل و كَرَم است; ولى بيشتر مردم شكرگزارى نمى كنند.
40|62|اين است خداوند، پروردگار شما كه آفريننده همه چيز است; هيچ معبودى جز او نيست; با اين حال چگونه (از راه حق) منحرف مى شويد؟! 
40|63|اينگونه، آنهايى كه آيات خدا را انكار مى كردند (از راه راست) منحرف مى شوند. 
40|64|خداوند كسى است كه زمين را براى شما جايگاه امن و آرامش قرار داد و آسمان را همچون سقفى (بر فرازتان); و شما را (در عالم جنين) صورتگرى كرد، و تصويرتان را نيكو آفريد;و از نعمت هاى پاكيزه به شما روزى داد; اين است خداوند پروردگار شما; زوال ناپذير و پربركت است خداوندى كه پروردگار جهانيان است.
40|65|زنده (واقعى) اوست; معبودى جز او نيست; پس او را بخوانيد در حالى كه دين خود را براى او خالص كرده ايد. ستايش مخصوص خداوندى است كه پروردگار جهانيان است.
40|66|بگو: «من از پرستش معبودهايى كه شما غير از خدا مى خوانيد نهى شده ام، چون دلايل روشن از جانب پروردگارم براى من آمده است; و مأمورم كه تنها در برابر پروردگار جهانيان تسليم باشم.»
40|67|او كسى است كه شما را از خاكى آفريد، سپس از نطفه اى، سپس از علقه (و خون بسته شده)اى، سپس شما را بصورت طفلى (از شكم مادر) بيرون مى آورد، بعد (رشد مى كنيد تا) به مرحله كمال قوّت خود مى رسيد، و بعد از آن پير مى شويد; و (در اين ميان) گروهى از شما پيش از رسيدن به اين مرحله مى ميرند و (در نهايت) به اجل حتمى خود مى رسيد; شايد (در اين مراحل) بينديشيد.
40|68|او كسى است كه زنده مى كند و مى ميراند; و هنگامى كه وجود چيزى را مقرّر كند،تنها به آن مى گويد: «موجود باش!» بى درنگ موجود مى شود.
40|69|آيا نديدى كسانى را كه در آيات خدا مجادله مى كنند، چگونه (از راه حق) منحرف مى شوند؟!
40|70|همان كسانى كه كتاب آسمانى و آنچه را به وسيله پيامبرانمان فرستاده ايم تكذيب كردند; امّا بزودى (از نتيجه كار خود) آگاه مى شوند!
40|71|در آن هنگام كه غل و زنجيرها برگردن آنان قرار گرفته و آنها را مى كشند;
40|72|و در آب سوزان وارد مى كنند; سپس در آتش دوزخ مى سوزند!
40|73|سپس به آنها گفته مى شود: «كجايند آنچه را همتاى خدا قرار مى داديد،
40|74|همان معبودهايى را كه جز خدا پرستش مى كرديد؟!» آنها مى گويند: «همه از نظر ما پنهان و گم شدند; بلكه ما اصلاً پيش از اين چيزى را پرستش نمى كرديم»! اين گونه خداوند كافران را گمراه مى سازد.
40|75|اين (عذاب) بخاطر آن است كه به ناحق در زمين شادى مى كرديد و از روى غرور و مستى به خوشحالى مى پرداختيد.
40|76|از درهاى جهنم وارد شويد و جاودانه در آن بمانيد; و چه بد است جايگاه متكبّران!
40|77|پس (اى پيامبر) صبر كن كه وعده خدا حق است; و هرگاه قسمتى از مجازاتهايى را كه به آنها وعده داده ايم در حال حياتت به تو نشان دهيم، يا تو را (پيش از آن) از دنيا ببريم (مهم نيست); چرا كه آنان را فقط به سوى ما باز مى گردانند.
40|78|ما پيش از تو پيامبرانى فرستاديم; سرگذشت گروهى از آنان را براى تو باز گفته، و سرگذشت گروهى را براى تو بازگو نكرده ايم;و هيچ پيامبرى حق نداشت معجزه اى جز به فرمان خدا بياورد. و هنگامى كه فرمان خداوند (براى مجازات كافران) صادر شود، بحق داورى خواهد شد; و آن جا اهل باطل زيان خواهند كرد. 
40|79|خداوند كسى است كه چهارپايان را براى شما آفريد تا بعضى را سوار شويد و از بعضى تغذيه كنيد.
40|80|و براى شما در آنها منافع بسيارى (جز اينها) است، تا بوسيله آنها به مقصدى كه دردل داريد برسيد; و بر آنها و بر كشتيها سوار مى شويد.
40|81|او آياتش را همواره به شما نشان مى دهد; پس كدام يك از آيات خدا را انكار مى كنيد؟!
40|82|آيا روى زمين سير نكردند تا ببينند عاقبت كسانى كه پيش از آنها بودند چگونه بود؟! همان كسانى كه نفراتشان از اينها بيشتر، و نيرو و آثارشان در زمين فزونتر و پايدارتر بود; امّا هرگز آنچه را به دست مى آوردند نتوانست آنها را بى نياز سازد (و از عذاب الهى رهايى بخشد).
40|83|هنگامى كه پيامبرانشان با دلايل روشن به سراغ آنان آمدند، به دانشى كه خود داشتند دلخوش شدند (و غيرآن را هيچ شمردند); ولى آنچه را (از عذاب) به تمسخر مى گرفتند آنان را فرا گرفت.
40|84|هنگامى كه عذاب ما را ديدند گفتند: «هم اكنون به خداوند يگانه ايمان آورديم و به معبودهايى كه همتاى او مى شمرديم كافر شديم.»
40|85|امّا هنگامى كه عذاب ما را مشاهده كردند، ايمانشان براى آنها سودى نداشت. اين سنّت خداوند است كه همواره در ميان بندگانش جارى شده، و در آن جا كافران زيانكار شدند.
41|1|حم.
41|2|اين كتابى است كه از سوى خداوند بخشنده مهربان نازل شده است;
41|3|كتابى كه آياتش هر مطلبى را در جاى خود بازگو كرده، و قرآنى است فصيح و گوياست براى جمعيتى كه آگاهند،
41|4|بشارت دهنده و بيم دهنده است; ولى بيشتر آنان روى گردان شدند; از اين رو (حقايق را) نمى شنوند.
41|5|آنها گفتند: «دل هاى ما نسبت به آنچه ما را به آن دعوت مى كنى در پوششهايى قرار گرفته و در گوشهاى ما سنگينى است، و ميان ما و تو (گويا) حجابى وجود دارد; پس تو كار خود را انجام بده و ما هم كار خود را انجام مى دهيم.»
41|6|بگو: «من فقط انسانى مثل شما هستم; (ولى) بر من وحى مى شود كه معبود شما معبودى يگانه است; پس تمام توجه خود را به طور كامل به سوى او كنيد و از وى آمرزش بخواهيد; واى بر مشركان!
41|7|همان كسانى كه زكات نمى پردازند، و آخرت را منكرند.
41|8|امّا كسانى كه ايمان آوردهو كارهاى شايسته انجام دادند، پاداشى دائمى دارند.»
41|9|بگو: «آيا شما به آن كس كه زمين را در دو روز [= در دوران] آفريد كافر مى شويد و براى او همانندهايى قرار مى دهيد؟! او پروردگار جهانيان است.
41|10|او برفراز زمين كوههاى استوارى قرار داد و بركاتى در آن نهاد و مواد غذايى آن را مقدّر فرمود، ـ اينها همه در چهار روز [= چهار دوران] بود ـ درست به اندازه نياز تقاضا كنندگان.»
41|11|سپس به آفرينش آسمان پرداخت، در حالى كه بصورت دود بود; به آن و به زمين دستور داد: «به وجود آييد، (و شكل گيريد) خواه از روى اطاعت و خواه اكراه!» آنها گفتند: «ما از روى طاعت آمديم.»
41|12|آنگاه آنها را بصورت هفت آسمان در دو روز [= دو دوران] آفريد، و در هر آسمانى امر (و برنامه) آن (آسمان) را وحى (و مقرّر) فرمود، و آسمان پايين را با چراغهايى [= ستارگان] زينت بخشيديم، و (با شهابها از رخنه شياطين) حفظ كرديم; اين است تقدير خداوند توانا و دانا.
41|13|اگر آنها روى گردان شوند، بگو: «من شما را ازصاعقه اى همانند صاعقه عاد و ثمود بيم مى دهم!»
41|14|در آن هنگام كه پيامبران از پيش رو و پشت سر (و از هر سو) به سراغشان آمدند (و آنان را دعوت كردند) كه جز خدا را نپرستيد. آنها گفتند: «اگر پروردگار ما مى خواست به يقين فرشتگانى نازل مى كرد; از اين رو ما به آنچه شما به آن فرستاده شده ايد كافريم.»
41|15|امّا قوم عاد به ناحق در زمين تكبّر ورزيدند و گفتند: «چه كسى از ما نيرومندتر است؟!» آيا نمى دانستند خداوندى كه آنان را آفريده از آنها قويتر است؟! و (بخاطر اين پندار) پيوسته آيات ما را انكار مى كردند.
41|16|سرانجام تند بادى هول انگيز و سرد در روزهايى شوم و پر غبار بر آنها فرستاديم تا عذاب خواركننده را در زندگى دنيا به آنها بچشانيم; و به يقين عذاب آخرت خواركننده تر است، و (از هيچ سو) يارى نمى شوند.
41|17|امّا ثمود را هدايت كرديم، ولى آنها نابينايى (و گمراهى) را بر هدايت ترجيح دادند; به همين جهت صاعقه عذاب خواركننده بخاطر اعمالى كه انجام مى دادند آنها را فرو گرفت.
41|18|و كسانى را كه ايمان آوردند و پرهيزگار بودند نجات بخشيديم.
41|19|و (ياد كن) روزى را كه دشمنان خدا به سوى دوزخ گردآورى مى شوند، و آنان نگه داشته مى شوند تا به يكديگر محلق شوند.
41|20|وقتى به آن مى رسند، گوشها و چشمها و پوستهاى تنشان به آنچه انجام مى دادند گواهى مى دهند.
41|21|آنها به پوستهاى خود مى گويند: «چرا بر ضدّ ما گواهى داديد؟!» جواب مى دهند: «همان خدايى كه هر موجودى را به سخن در آورده ما را گويا ساخته (تا حقايق را بازگو كنيم); و اوشما را نخستين بار آفريد، و به سوى او بازگردانده مى شويد.» 
41|22|شما اگر گناهانتان را مخفى مى كرديد نه بخاطر اين بود كه از شهادت گوشها و چشمها و پوستهاى تنتان بيم داشتيد (زيرا باور نمى داشتيد آنها به سخن درآيند)، بلكه شما گمان مى كرديد كه خداوند بسيارى از اعمالى را كه (پنهانى) انجام مى دهيد نمى داند.
41|23|آرى اين گمانى (ناروا) بود كه درباره پروردگارتان داشتيد و همان موجب هلاكت شما شد، و سرانجام از زيانكاران شديد.
41|24|دوزخ جايگاه آنهاست; خواه صبر كنند (يا نكنند) و اگر تقاضاى عفو كنند، مورد عفو قرار نمى گيرند.
41|25|ما براى آنها همنشينانى (زشت سيرت) قرار داديم كه زشتيها را از پيش رو و پشت سر آنها در نظرشان جلوه دادند; و فرمان الهى درباره آنان تحقّق يافت و به سرنوشت اقوام گمراهى از جنّ و انس كه قبل از آنها بودند گرفتار شدند; به يقين آنها زيانكار بودند.
41|26|كافران گفتند: «به اين قرآن گوش فرا ندهيد; و به هنگام تلاوت آن جنجال كنيد، شايد پيروز شويد.»
41|27|به يقين به كافران عذاب شديدى مى چشانيم، و آنها را به بدترين اعمالى كه انجام مى دادند كيفر مى دهيم.
41|28|اين آتش كيفر دشمنان خداست، سراى جاويدشان در آن خواهد بود، كيفرى است بخاطر اين كه آيات ما را انكار مى كردند.
41|29|كافران گفتند: «پروردگارا! كسانى از جنّ و انس كه ما را گمراه كردند به ما نشان ده تا زير پاى خود نهيم (و لگدمالشان كنيم) تا از پست ترين مردم باشند.»
41|30|به يقين كسانى كه گفتند: «پروردگار ما خداوند يگانه است.» سپس استقامت كردند، فرشتگان بر آنان نازل مى شوند كه: «نترسيد و غمگين مباشيد، و بشارت باد بر شما به آن بهشتى كه به شما وعده داده شده است!
41|31|ما (فرشتگان) ياران و مددكاران شما در زندگى دنيا و آخرت هستيم; و براى شما هرچه دلتان بخواهد در بهشت فراهم است، و هرچه طلب كنيد به شما داده مى شود.
41|32|در حالى كه اينها وسيله پذيرايى از سوى خداوند آمرزنده و مهربان است.»
41|33|چه كسى خوش گفتارتر است از آن كس كه دعوت به سوى خدا مى كند و عمل صالح انجام مى دهد و مى گويد: «من از مسلمانانم»؟!
41|34|هرگز نيكى و بدى يكسان نيست; بدى را با نيكى دفع كن، ناگاه (خواهى ديد) همان كس كه ميان تو و او دشمنى است، گويى دوستى گرم و صميمى است.
41|35|امّاجز كسانى كه داراى صبر و استقامتند به اين مقام نمى رسند، و جز كسانى كه بهره عظيمى (از ايمان و تقوا) دارند به آن نايل نمى گردند.
41|36|و هرگاه وسوسه اى از شيطان متوجه تو گردد، از خدا پناه بخواه كه او شنونده و داناست.
41|37|و از نشانه هاى او، شبو روز و خورشيد و ماه است; (ولى) براى خورشيد و ماه سجده نكنيد، (بلكه) براى خدايى كه آفريننده آنهاست سجده كنيد اگر تنها او را مى پرستيد. 
41|38|و اگر (از عبادت پروردگار) تكبّر كنند، كسانى [= فرشتگانى] كه نزد پروردگار تو هستند شب و روز براى او تسبيح مى گويند و خسته نمى شوند.
41|39|و از آيات او اين است كه زمين را خشك (و بى جان) مى بينى، امّا هنگامى كه آب (باران) بر آن مى فرستيم به جنبش در مى آيد و رشد مى كند; همان كس كه آن را زنده كرد، مردگان را نيز زنده مى كند; به يقين او بر هر چيز تواناست.
41|40|كسانى كه آيات ما را تحريف مى كنند برماپوشيده نخواهندبود. آيا كسى كه در آتش افكنده مى شود بهتر است يا كسى كه در روز قيامت با امنيت به عرصه محشر مى آيد؟! هر كارى مى خواهيد بكنيد، او به آنچه انجام مى دهيد بيناست. 
41|41|كسانى كه به اين ذكر [= قرآن] هنگامى كه به سراغشان آمد كافر شدند (نيز بر ما مخفى نخواهند ماند)! و اين كتابى است قطعاً شكست ناپذير،
41|42|كه هيچ گونه باطلى، نه از پيش رو و نه از پشت سر، به سراغ آن نمى آيد; چرا كه از سوى خداوند حكيم و شايسته ستايش نازل شده است. 
41|43|آنچه به ناروا درباره تو مى گويند همان است كه درباره پيامبران قبل از تو نيز گفته شده; پروردگار تو (هم) داراى آمرزش و (هم) داراى كيفر دردناكى است!
41|44|اگر آن را قرآنى عجمى قرار مى داديم به يقين مى گفتند: «چرا آياتش به روشنى بيان نشده؟! قرآن عجمى از پيغمبرى عربى؟!» بگو: «اين (كتاب) براى كسانى كه ايمان آورده اند هدايت و شفاست; ولى كسانى كه ايمان نمى آورند، در گوشهايشان سنگينى است و از مشاهده آن نابينا هستند; آنها (همچون كسانى هستند كه گويى) از راه دور صدا زده مى شوند.»
41|45|ما به موسى كتاب آسمانى داديم; سپس در آن اختلاف شد; و اگر فرمانى از ناحيه پروردگارت در اين باره صادر نشده بود، كه بايد به آنان مهلت داد تا اتمام حجت شود) در ميان آنها داورى مى شد (و به كيفر مى رسيدند); ولى آنها هنوز درباره آن شكى توأم با بدگمانى دارند.
41|46|كسى كه عمل صالحى انجام دهد، سودش براى خود اوست; و هر كس بدى كند، به خويشتن بدى كرده است; و پروردگارت هرگز به بندگان ستم نمى كند.
41|47|علم به قيامت (و لحظه وقوع آن) تنها به خدا باز مى گردد; هيچ ميوه اى از غلاف خود خارج نمى شود، و هيچ ماده اى باردار نمى گردد ووضع حمل نمى كند مگر به علم او; و آن روز كه آنها را ندا مى دهد كجايند همتايانى كه براى من مى پنداشتيد؟! مى گويند: «(پروردگارا!) ما اعلام داشتيم كه هيچ گواهى (بر گفته خود) نداريم.»
41|48|و همه معبودانى را كه قبلاً مى خواندند از نظر آنها گم و پنهان مى شوند; و مى دانند هيچ گريزگاهى ندارند.
41|49|انسان هرگز از درخواست نيكى (و نعمت) خسته نمى شود; و اگر شرّ و بدى به او رسد، بسيار مأيوس و نوميد مى گردد. 
41|50|و هرگاه بعد از ناراحتى كه به او رسيده رحمتى از سوى خود به او بچشانيم مى گويد: «اين بخاطر شايستگى و استحقاق من بوده، و گمان نمى كنم قيامت برپا شود; و (بفرض كه قيامتى باشد،) هرگاه به سوى پروردگارم بازگردانده شوم، براى من نزد او بهترين پاداش است. ما كافران را از اعمالى كه انجام داده اند (بزودى) آگاه خواهيم كرد و از عذاب شديد به آنها مى چشانيم.
41|51|و هرگاه به انسان (غافل و بى خبر) نعمت دهيم، روى مى گرداند و با حال تكبّر (از حق) دور مى شود; ولى هرگاه بدى (و مختصر ناراحتى) به او رسد، تقاضاى فراوان و مستمر (براى برطرف شدن آن) دارد.
41|52|بگو: «به من خبر دهيد اگر اين قرآن از سوى خداوند باشد و شما به آن كافر شويد، چه كسى گمراهتر خواهد بود از كسى كه در مخالفت شديدى (با آن) قرار دارد؟!
41|53|بزودى نشانه هاى خود را در اطراف عالم و در درون جانشان به آنها نشان مى دهيم تا براى آنان آشكار گردد كه او حق است; آيا كافى نيست كه پروردگارت بر همه چيز شاهد و گواه است؟!
41|54|آگاه باشيد كه آنها از لقاى پروردگارشان در شك و ترديدند; و آگاه باشيد كه او بر همه چيز احاطه دارد.»
42|1|حم.
42|2|عسق.
42|3|اين گونه خداوند توانا و حكيم به تو و پيامبرانى كه پيش از تو بودند وحى مى كند.
42|4|آنچه در آسمانها و آنچه در زمين است از آن اوست; و او بلند مرتبه و بزرگ است.
42|5|نزديك است آسمانها (بخاطر نسبتهاى نارواى مشركان) از فرازشان متلاشى شود. و فرشتگان پيوسته تسبيح و حمد پروردگارشان را مى گويند و براى كسانى كه در زمين هستند آمرزش مى طلبند; آگاه باشيد خداوند آمرزنده و مهربان است.
42|6|كسانى كه غير او را ولىّ خود انتخاب كردند، خداوند حساب اعمالشان را نگه مى دارد; و تو مأمور اجبار آنها (بر قبول حق) نيستى.
42|7|و اين گونه قرآنى فصيح و گويا را بر تو وحى كرديم تا «امّ القرى» و كسانى را كه كرد آن هستيد [= ساكنان مكه و همه جهانيان را] انذار كنى و آنها را از روزى كه همگان در آن روز جمع مى شوند و هيچ شك و ترديدى در آن نيست بيم دهى; (در آن روز) گروهى در بهشتند و گروهى در آتش سوزان!
42|8|و اگر خدا مى خواست همه آنها را (به اجبار) امّت واحدى قرار مى داد، (ولى هدايت اجبارى سودى ندارد); امّا خداوند هر كس را بخواهد در رحمتش وارد مى كند، و براى ستمكاران، سرپرست و ياورى نيست.
42|9|آيا آنها غير از او را ولىّ خود برگزيدند؟! در حالى كه «ولىّ» فقط خداوند است و اوست كه مردگان را زنده مى كند، و اوست كه بر هر چيزى تواناست.
42|10|در هر چيز اختلاف كنيد، (بگو:) داوريش با خداست; اين است خداوند، پروردگار من، بر او توكّل كرده ام و به سوى او باز مى گردم!
42|11|او آفريننده آسمانها و زمين است و همسرانى از جنس خودتان براى شما قرار داد و نيز جفتهايى از چهارپايان آفريد; و شما را به اين وسيله [= از طريق زوجيت] زياد مى كند; هيچ چيز همانند او نيست و او شنوا و بيناست.
42|12|كليدهاى آسمانهاو زمين از آن اوست; روزى را براى هر كس بخواهد گسترده مى سازد يا تنگ مى گيرد; او به همه چيز داناست.
42|13|آيينى را براى شما مقرر نمود كه به نوح توصيه كرده بود; و آنچه را بر تو وحى فرستاديم و به ابراهيم و موسىو عيسى سفارش كرديم اين بود كه: همان دين (خالص) را برپا داريد و در آن تفرقه ايجاد نكنيد. و آنچه مشركان را به آن دعوت مى كنيد [= توحيد] بر آنها گران است. خداوند هر كس را بخواهد برمى گزيند، و كسى را كه توبه كند به سوى هدايت مى نمايد.
42|14|آنان پراكنده نشدند مگر بعد از آن كه علم و آگاهى به سراغشان آمد; و اين (تفرقه جويى) بخاطر انحراف از حق بود; و اگر فرمانى از سوى پروردگارت صادر نشده بود كه تا سرآمد معيّنى (زنده و آزاد) باشند، در ميان آنها داورى مى شد (و به كيفر خود مى رسيدند); و كسانى كه بعد از آنها وارثان كتاب شدند نسبت به آن در شكى توأم با بدگمانى اند!
42|15|پس به همين خاطر تو (نيز آنان را به سوى اين آيين توحيدى) دعوت كن و آنچنان كه مأمور شده اى استقامت نما، و از هوى و هوسهاى آنان پيروى مكن، و بگو: «به تمام كتابهايى كه خدا نازل كرده ايمان آورده ام و مأمورم در ميان شما عدالت را اجرا كنم; خداوند پروردگار ما و شماست; (نتيجه) اعمال ما از آن ماست و (نتيجه) اعمال شما از آن شما; خصومت شخصى در ميان ما و شما نيست; و خداوند ما و شما را (در قيامت) جمع مى كند، و بازگشت (همه) به سوى اوست.»
42|16|كسانى كه درباره خدا بعد از پذيرفته شدن دعوت الهى (از سوى مردم منصف)، جدال و ستيزه جويى مى كنند، دليلشان نزد پروردگارشان باطل و بى پايه است; و غضب (الهى) بر آنهاست و عذابى شديد دارند.
42|17|خداوند كسى است كه كتاب را بحق نازل كرد و ميزان (سنجش حق از باطل و همچنين خبر قيامت) را; تو چه مى دانى شايد روز رستاخيز نزديك باشد!
42|18|كسانى كه به قيامت ايمان ندارند در باره آن شتاب مى كنند; ولى آنهاكه ايمان آورده اند پيوسته از آن هراسانند، و مى دانند آن حق است; آگاه باشيد كسانى كه در قيامت القاى ترديد مى كنند، در گمراهى عميقى هستند.
42|19|خداوند نسبت به بندگانش لطف دارد; هر كس را بخواهد روزى مى دهد و او توانا و شكست ناپذير است.
42|20|كسى كه زراعت آخرت را بخواهد، به كشت او فزونى مى بخشيم (و بر محصولش مى افزاييم); و كسى كه فقط كشت دنيا را بطلبد، بهره اى از آن به او مى دهيم امّا در آخرت هيچ بهره اى ندارد.
42|21|آيا معبودانى دارند كه بى اذن خداوند آيينى براى آنها ساخته اند؟! اگر وعده قطعى (الهى و اجل معينى) براى آنها نبود، در ميانشان داورى مى شد (و دستور عذاب صادر مى گشت) و به يقين براى ستمكاران عذاب دردناكى است!
42|22|(در آن روز) ستمكاران را مى بينى كه از اعمالى كه انجام داده اند سخت بيمناكند، در حالى كه (نتيجه) اعمالشان آنها را فرا گرفته امّا كسانى كه ايمان آورده و كارهاى شايسته انجام داده اند در باغهاى سرسبز بهشتند و هرچه بخواهند نزد پروردگارشان براى آنها فراهم است; اين است فضل (و بخشش) بزرگ!
42|23|اين همان چيزى است كه خداوند بندگانش را كه ايمان آورده و كارهاى شايسته انجام داده اند به آن نويد مى دهد. بگو: «من هيچگونه اجر و پاداشى از شما بر اين دعوت درخواست نمى كنم جز دوست داشتن نزديكانم ]= اهل بيتم[; و هر كس كار نيكى انجام دهد، بر نيكى اش مى افزاييم; چرا كه خداوند آمرزنده و قدردان است».
42|24|آيا مى گويند: «او بر خدا دروغ بسته است»؟! در حالى كه اگر خدا بخواهد (و تو را دروغ گو بداند) بر قلب تو مهر مى نهد و باطل را محو مى كند و حق را به فرمانش پا برجا مى سازد; به يقين او از آنچه درون سينه هاست آگاه است.
42|25|او كسى است كه توبه را از بندگانش مى پذيرد و بديها را مى بخشد،و آنچه را انجام مى دهيد مى داند.
42|26|و درخواست كسانى را كه ايمان آورده و كارهاى نيك انجام داده اند مى پذيرد و از فضل خود بر آنها مى افزايد; امّا براى كافران عذاب شديدى است!
42|27|اگر خداوند روزى را براى بندگانش وسعت بخشد، در زمين طغيان و ستم مى كنند; ولى به مقدارى كه مى خواهد (و مصلحت مى داند) نازل مى كند، چراكه او نسبت به بندگانش آگاه و بيناست.
42|28|او كسى است كه باران سودمند را پس از آن كه مأيوس شدند نازل مى كند و رحمت خويش را مى گستراند; و او ولىّ (و سرپرستِ) شايسته ستايش است.
42|29|و از آيات اوست آفرينش آسمانها و زمين و آنچه از جنبندگان در آنها منتشر نموده; و او هرگاه بخواهد بر گردآورى آنها تواناست.
42|30|هر مصيبتى به شما رسد بخاطر اعمالى است كه انجام داده ايد، و بسيارى را نيز عفو مى كند.
42|31|و شما هرگز نمى توانيد در زمين از قدرت خداوند فرار كنيد; و غير از خدا هيچ سرپرست و ياورى براى شما نيست.
42|32|از نشانه هاى او كشتى هاى كوه پيكرى است كه در دريا (به كمك بادها) حركت مى كنند.
42|33|اگر او اراده كند، باد را ساكن مى سازد تا آنها بر روى دريا بى حركت بمانند; در اين نشانه هايى است براى هر صبور شكرگزار.
42|34|يا اگر بخواهد آنها را بخاطر اعمالى كه سرنشينانش انجام داده اند نابود مى سازد; و بسيارى را مى بخشد.
42|35|تا كسانى كه در آيات ما مجادله مى كنند بدانند هيچ گريزگاهى ندارند.
42|36|آنچه به شما عطا شده متاع (زودگذر) زندگى دنياست، و آنچه نزد خداست براى كسانى كه ايمان آورده و بر پروردگارشان توكّل مى كنند بهتر و پايدارتر است.
42|37|همان كسانى كه از گناهان بزرگ و اعمال زشت اجتناب مىورزند، و هنگامى كه خشمگين شوند عفو مى كنند.
42|38|و كسانى كه دعوت پروردگارشان را اجابت كرده ونماز را برپا مى دارند و امورشان با مشورت در ميان آنها انجام مى گيرد و از آنچه به آنها روزى داده ايم انفاق مى كنند،
42|39|و كسانى كه هرگاه ستمى به آنها رسد (تسليم ظلم نمى شوند و) يارى مى طلبند.
42|40|كيفر بدى، مجازاتى است همانند آن; ولى هر كس عفو و اصلاح كند، پاداش او باخداست; به يقين او ستمكاران را دوست ندارد.
42|41|و كسى كه چون ستمى بر او واقع شود (از خود دفاع كند و) يارى طلبد، هيچ ايرادى بر او نيست;
42|42|ايراد و مجازات بر كسانى است كه به مردم ستم مى كنند و در زمين به ناحق ظلم روا مى دارند; براى آنان عذاب دردناكى است!
42|43|و هر كس شكيبايى نموده و عفو كند، اين كار، از امور پرارزش است.
42|44|كسى راكه خدا گمراه كند، هيچ سرپرست و ياورى جز او نخواهد داشت; و (روز قيامت) ستمكاران را در آن هنگام كه عذاب الهى را مشاهده مى كنند مى بينى كه مى گويند: «آيا راهى به سوى بازگشت (و جبران) وجود دارد؟!»
42|45|و آنها را مى بينى كه بر آتش عرضه مى شوند در حالى كه از شدّت ذلّت سرافكنده اند و زير چشمى (به آن) نگاه مى كنند; وكسانى كه ايمان آورده اند مى گويند: «زيانكاران واقعى آنانند كه سرمايه وجود خود و خانواده خويش را در روز قيامت از دست داده اند; آگاه باشيد كه ستمكاران (آن روز) در عذاب دائم هستند!»
42|46|آنها جز خدا سرپرست و ياورى ندارند كه ياريشان كنند;و هر كس را خدا گمراه سازد، هيچ راه نجاتى براى او نيست.
42|47|اجابت كنيد دعوت پروردگار خود را پيش از آن كه روزى فرا رسد كه هيچ چيز مانع آن در برابر اراده خدا نيست; و در آن روز، نه پناهگاهى داريد و نه مدافعى.
42|48|و اگر (از آيين تو) روى گردان شوند (غمگين مباش)،ما تو را حافظ آنان (و مأمور اجبارشان) قرار نداده ايم; وظيفه تو تنها ابلاغ است. و هنگامى كه ما رحمتى از سوى خود به انسان بچشانيم به آن دلخوش مى شود، و اگر بلايى بخاطر اعمالى كه انجام داده اند به آنها رسد (به ناسپاسى مى پردازند، چرا كه) انسان بسيار ناسپاس است. 
42|49|مالكيّت و حاكميّت آسمانها و زمين از آن خداست; هر چه را بخواهد مى آفريند; به هركس اراده كند دختر مى بخشد و به هر كس بخواهد پسر،
42|50|يا (اگر بخواهد) پسر و دختر ـ هر دو ـ را به آنان مى دهد، و هر كس را بخواهد عقيم مى گذارد; زيرا كه او دانا و تواناست.
42|51|و امكان ندارد خدا با هيچ انسانى سخن بگويد، مگر از راه وحى يا از پشت حجابى (همچون ايجاد صوت)، يا رسولى [= فرشته اى] مى فرستد و به فرمان خود آنچه را بخواهد وحى مى كند; چرا كه او بلند مقام و حكيم است.
42|52|همان گونه (كه بر پيامبران پيشين وحى فرستاديم) بر تو نيز حقايقى را به فرمان خود وحى كرديم; تو پيش از اين نمى دانستى كتاب و ايمان چيست; (و از محتواى قرآن آگاه نبودى) ولى ما آن را نورى قرار داديم كه بوسيله آن هر كس از بندگان خويش را بخواهيم هدايت مى كنيم; و به يقين تو به سوى راه راست هدايت مى كنى.
42|53|راه خداوندى كه آنچه در آسمانها و آنچه در زمين است از آنِ اوست; آگاه باشيد كه همه امور تنها به سوى خدا باز مى گردد.
43|1|حم.
43|2|سوگند به كتاب مبين (و روشنگر)،
43|3|كه ما آن را قرآنى فصيح و گويا قرار داديم، تا شما (آن را به خوبى) درك كنيد.
43|4|و اين (قرآن) در لوح محفوظ نزد ما والا و استوار است!
43|5|آيا اين ذكر [= قرآن] را از شما بازگيريم بخاطر اين كه قومى اسرافكاريد؟!
43|6|چه پيامبران بسيارى (براى هدايت) در ميان اقوام پيشين فرستاديم;
43|7|ولى هيچ پيامبرى به سوى آنها نمى آمد مگر اين كه او را استهزا مى كردند.
43|8|امّا ما كسانى را كه نيرومندتر از آنها بودند هلاك كرديم، و داستان (هلاكت) پيشينيان گذشت.
43|9|اگر از آنان بپرسى: «چه كسى آسمانها و زمين را آفريده است؟» به يقين مى گويند: «خداوند توانا و دانا آنها را آفريده است».
43|10|همان كسى كه زمين را محل آرامش شما قرار داد، و براى شما در آن راههايى آفريد، باشد تا هدايت شويد (و به مقصد برسيد).
43|11|همان كسى كه از آسمان آبى فرستاد به مقدار معيّن، و بوسيله آن سرزمين مرده را حيات بخشيديم; همين گونه (در قيامت از قبرها) بيرون آورده مى شويد.
43|12|و همان كسى كه همه زوجها را آفريد، و براى شما از كشتيها و چهارپايان مركبهايى قرار داد كه بر آن سوار مى شويد،
43|13|تا بر پشت آنها بخوبى قرار گيريد; سپس هنگامى كه بر آنها قرار گرفتيد، نعمت پروردگارتان را ياد كنيد و بگوييد: «پاك و منزّه است كسى كه اين را مسخّرما ساخت، وگرنه ما توانايى تسخير آن را نداشتيم;
43|14|و به يقين ما به سوى پروردگارمان باز مى گرديم.»
43|15|آنها براى او از ميان بندگانش جزئى قرار دادند (و ملائكه را دختران خدا خواندند); انسان ناسپاسى آشكار است.
43|16|آيا از ميان مخلوقاتش دختران را (براى خود) انتخاب كرده وپسران را مخصوص شما ساخته است؟!
43|17|در حالى كه هر گاه يكى از آنها را به همان چيزى كه براى خداوند رحمان شبيه قرار داده [= به تولّد دختر] بشارت دهند، صورتش (از فرط ناراحتى) سياه مى شود و خشمگين مى گردد.
43|18|آيا كسى را كه در ميان زينتها پرورش مى يابد و به هنگام جدال قادر به تبيين مقصود خود نيست (فرزند خدا مى خوانيد)؟!
43|19|و آنها فرشتگان را كه بندگان خداوند رحمانند مؤنث پنداشتند; آيا هنگام آفرينش آنها حضور داشته اند؟! گواهى آنان نوشته مى شود و (از آن) بازخواست خواهند شد.
43|20|آنان گفتند: «اگر خداوند رحمان مى خواست ما آنها [= فرشتگان] را پرستش نمى كرديم.» ولى به اين امر هيچ گونه علم و يقين ندارند و تنها حدسى بى اساس دارند.
43|21|يا اين كه ما كتابى پيش از اين به آنان داده ايم و آنها به آن تمسّك مى جويند؟! 
43|22|(چنين نبوده است،) بلكه آنها مى گويند: «ما نياكان خود را بر آيينى يافتيم، و ما نيز به پيروى آنان هدايت يافته ايم.»
43|23|و اين گونه در هيچ شهر و ديارى پيش از تو، انذاركننده اى نفرستاديم مگر اين كه ثروتمندان مست و مغرور آن گفتند: «ما پدران خود را بر آيينى يافتيم و به آثار آنان اقتدا مى كنيم.»
43|24|(پيامبرشان) گفت: «آيا اگر من براى شما آيينى هدايت بخش تر از آنچه پدرانتان را بر آن يافتيد آورده باشم (بازهم انكار مى كنيد)؟!» گفتند: «(آرى،) ما به آنچه شما به آن فرستاده شده ايد كافريم.» 
43|25|به همين جهت آنان را مجازات كرديم; بنگر پايان كار تكذيب كنندگان چگونه بود!
43|26|و (به خاطر بياور) هنگامى را كه ابراهيم به پدرش [= عمويش آزر] و قومش گفت: «من از آنچه شما مى پرستيد بيزارم.
43|27|جز آن كسى كه مرا آفريده، كه او هدايتم خواهد كرد.»
43|28|او كلمه توحيد را كلمه پاينده اى در نسلهاى بعد از خود قرار داد، شايد (به سوى خدا) بازگردند. 
43|29|ولى من اين گروه و پدرانشان را از مواهب دنيا بهره مند ساختم تا حق و فرستاده آشكار (الهى) به سراغشان آمد;
43|30|هنگامى كه حق به سراغشان آمد; گفتند: «اين سحر است، و ما نسبت به آن كافريم.»
43|31|و گفتند: «چرا اين قرآن بر مرد بزرگ (و ثروتمندى) از اين دو شهر (مكه و طائف) نازل نشده است؟!»
43|32|آيا آنان رحمت پروردگارت را تقسيم مى كنند؟! ما معيشت آنها را در زندگى دنيا در ميانشان تقسيم كرديم و درجات بعضى را برتر از بعضى قرار داديم تا يكديگر را به خدمت گيرند; و رحمت پروردگارت از تمام آنچه جمع آورى مى كنند بهتر است.
43|33|اگر (بهره فراوان كفّار از مواهب مادى) سبب نمى شد كه همه مردم امّت واحد (گمراهى) شوند، ما براى خانه هاى كسانى كه به (خداوند) رحمان كافر مى شدند سقفهايى از نقره و نردبانهايى (نقره اى) كه از آن بالا روند قرار مى داديم.
43|34|و براى خانه هايشان درها و تختهايى (زيبا و نقره اى) قرار مى داديم كه بر آن تكيه كنند;
43|35|و انواع زيورها; ولى تمام اينها بهره زندگى دنياست، و آخرت نزد پروردگارت از آن پرهيزگاران است.
43|36|و هر كس از ياد خداوند رحمان، روى گردان شود شيطانى را بر او مسلط مى سازيم كه همواره همنشين او خواهد بود.
43|37|و آنها [= شياطين] اين گروه را از راه (خدا) باز مى دارند، در حالى كه گمان مى كنند هدايت يافتگان (حقيقى) آنها هستند.
43|38|تا زمانى كه (در قيامت) نزد ما حاضر شود مى گويد: «اى كاش ميان من و تو فاصله مشرق و مغرب بود; چه بد همنشينى بودى!»
43|39|(ولى به آنها مى گوييم:) اين گفتگوها امروز به حال شما سودى ندارد، چرا كه ظلم كرديد; و همه در عذاب شركت داديد.
43|40|(اى پيامبر!) آيا تو مى توانى سخن خود را به گوش كران برسانى، يا كوران و كسانى را كه در گمراهى آشكارى هستند هدايت كنى؟!
43|41|و هرگاه تو را (از ميان آنها) ببريم، به يقين آنان را مجازات خواهيم كرد;
43|42|و يا اگر (زنده بمانى) آنچه را (از كيفر اعمالشان) به آنان وعده داده ايم به تو نشان خواهيم داد، زيرا ما بر آنها مسلّط هستيم.
43|43|آنچه را بر تو وحى شده محكم بگير كه تو بر صراط مستقيمى.
43|44|و اين مايه يادآورى (و عظمت) تو و قوم تو است و بزودى (از رفتارتان با اين نعمت) سؤال خواهيد شد.
43|45|از پيامبرانى كه پيش از تو فرستاديم (و پيروان راستين آنها) بپرس: آيا غير از خداوند رحمان معبودانى براى پرستش قرار داديم؟! 
43|46|ما موسى را با آيات خود به سوى فرعون و اشراف او فرستاديم; (موسى به آنها) گفت: «من فرستاده پروردگار جهانيانم».
43|47|ولى هنگامى كه او با نشانه هاى ما به سراغ آنها آمد، به آن مى خنديدند.
43|48|ما هيچ آيه (و معجزه اى) به آنان نشان نمى داديم مگر اين كه از ديگرى بزرگتر (و مهمتر) بود; و آنها را به (انواع) عذاب گرفتار كرديم شايد (بيدار شوند و) بازگردند. 
43|49|(وقتى گرفتار بلا مى شدند مى) گفتند: «اى ساحر! پروردگارت را به عهدى كه با تو كرده بخوان، تا ما را از اين بلا برهاند، كه ما هدايت خواهيم يافت (و ايمان مى آوريم)»
43|50|امّا هنگامى كه عذاب را از آنها برطرف مى ساختيم، بى درنگ پيمان خود را مى شكستند.
43|51|فرعون در ميان قوم خود ندا داد و گفت: «اى قوم من! آيا حكومت مصر از آن من نيست، و اين نهرها تحت فرمان من جريان ندارد؟! آيا نمى بينيد؟!
43|52|مگر نه اين است كه من از اين كسى كه از طبقه پايين است و نمى تواند واضح سخن بگويد بهترم؟!
43|53|(اگر راست مى گويد)چرا دستبندهاى طلا به او داده نشده، يا اين كه چرا فرشتگان دوشادوش او نيامده اند (تا گفتارش را تأييد كنند)؟!»
43|54|(فرعون) قوم خود را سبك شمرد (و فريب داد)، در نتيجه از او اطاعت كردند; به يقين آنان قومى فاسق بودند.
43|55|امّا هنگامى كه ما رابه خشم آوردند، آنان را مجازات كرده و همه را غرق كرديم.
43|56|و آنها را پيشگامان (در عذاب) و عبرتى براى آيندگان قرار داديم.
43|57|و هنگامى كه درباره فرزند مريم مَثَلى زده شد، ناگهان قوم تو بخاطر آن دادوفرياد راه انداختند. 
43|58|و گفتند: «آيا خدايان ما بهترند يا او [= مسيح]؟! (اگر معبودان ما در دوزخند، مسيح نيز در دوزخ است، چرا كه معبود واقع شده)!» ولى آنها اين مَثَل را جز از طريق جدال (و لجاج) براى تو نزدند; آنان گروهى كينه توز و پرخاشگرند.
43|59|او [= مسيح] فقط بنده اى بود كه ما نعمت به او بخشيديم و او را نمونه و اسوه اى براى بنى اسرائيل قرار داديم.
43|60|و اگر بخواهيم به جاى شما در زمين فرشتگانى قرار مى دهيم كه جانشين (شما) گردند.
43|61|و او سبب آگاهى (و نشانه اى) بر روز قيامت است.(زيرا نزول عيسى گواه نزديكى رستاخيز است); هرگز در قيامت ترديد نكنيد; و از من پيروى كنيد كه اين راه مستقيم است.
43|62|و شيطان شما را (از راه خدا) باز ندارد، كه او به يقين دشمن آشكار شماست. 
43|63|و هنگامى كه عيسى با دلايل روشن به سراغ آنها [= بنى اسرائيل] آمد گفت: «من براى شما حكمت آورده ام، و آمده ام تا برخى از آنچه را كه در آن اختلاف داريد براى شما روشن كنم; پس تقواى الهى پيشه كنيد و از من اطاعت نماييد.
43|64|به يقين خداوند پروردگار من و پروردگار شماست; (تنها) او را پرستش كنيد كه راه راست همين است.»
43|65|ولى گروههايى از ميان آنها (درباره مسيح) اختلاف كردند(و بعضى او را خدا پنداشتند); واى بر كسانى كه ستم كردند از عذاب روزى دردناك!
43|66|آيا جز اين انتظارى دارند كه قيامت ناگهان به سراغشان آيد در حالى كه نمى فهمند؟!
43|67|دوستان در آن روز دشمن يكديگرند، مگر پرهيزگاران.
43|68|اى بندگان من! امروز نه ترسى بر شماست و نه اندوهگين مى شويد.
43|69|همان كسانى كه به آيات ما ايمان آوردند و تسليم بودند.
43|70|(به آنها خطاب مى شود:) شما و همسرانتان در نهايت شادمانى وارد بهشت شويد!
43|71|(اين در حالى است كه براى پذيرايى آنها) ظرفهاى طلايى و جامهاى (شراب طهور) را گرداگرد آنها مى گردانند; و در آنجا هر چه دلها مى خواهد و چشمها از آن لذت مى برد آماده است; و شما جاودانه در آن خواهيد ماند. 
43|72|اين بهشتى است كه شما وارث آن مى شويد بخاطر اعمالى كه انجام مى داديد. 
43|73|و در آن براى شما ميوه هاى فراوان است كه از آن مى خوريد.
43|74|(ولى) مجرمان در عذاب دوزخ جاودانه مى مانند.
43|75|هرگز عذاب آنان كاسته نمى شود، و در آن جا (از همه چيز) مأيوسند.
43|76|و مابه آنها ستم نكرديم، آنان خود ستمكار بودند.
43|77|آنها فرياد مى كشند: «اى مالك دوزخ! (اى كاش) پروردگارت ما را بميراند (تا آسوده شويم)!» مى گويد: «شما (در اين جا) ماندگار هستيد.»
43|78|ما حق را براى شما آورديم; ولى بيشتر شما از حق ناخشنود بوديد. 
43|79|بلكه آنها تصميم محكم بر توطئه گرفتند; ما نيزاراده محكمى(درباره آنها) داريم.
43|80|آيا آنان مى پندارند كه ما اسرار نهانى و سخنان درگوشى آنان را نمى شنويم؟! آرى، فرستادگان [= فرشتگان] ما نزد آنها هستند و مى نويسند.
43|81|بگو: «اگر براى خداوند فرزندى بود، من نخستين پرستش كننده او بودم.»
43|82|منزّه است پروردگار آسمانها و زمين، پروردگار عرش، از آنچه (درباره او) توصيف مى كنند!
43|83|آنان را (به حال خود) واگذار تا در باطل غوطهور باشند و سرگرم بازى شوند تا روزى را كه به آنها وعده داده شده است ملاقات كنند (و نتيجه كار خود را ببينند)!
43|84|او كسى است كه هم در آسمان معبود است و هم در زمين; و او حكيم و داناست.
43|85|پر بركت و زوال ناپذير است كسى كه حكومت آسمانها و زمين و آنچه در ميان آن دو است از آن اوست; و آگاهى از قيام قيامت نزد اوست و به سوى اوبازگردانده مى شويد.
43|86|كسانى را كه غير از او مى خوانند اختيار شفاعت ندارند; مگر آنها كه شهادت بحق داده اند و بخوبى آگاهند.
43|87|و اگر از آنها بپرسى چه كسى آنان را آفريده، به يقين مى گويند: خداوند يگانه; پس چگونه (از عبادت او) منحرف مى شوند؟!
43|88|و (چگونه از شكايت پيامبر كه) مى گويد: «پروردگارا! اينها قومى هستند كه ايمان نمى آورند» (غافل مى شوند؟!) 
43|89|پس (اكنون) از آنان روى برگردان و بگو: «سلام بر شما»، امّا بزودى خواهند دانست!
44|1|حم.
44|2|سوگند به اين كتاب روشنگر،
44|3|كه ما آن را در شبى پر بركت نازل كرديم; ما همواره انذار كننده بوده ايم.
44|4|در آن شب هر امرى بر اساس حكمت، (الهى) تدبير مى گردد.
44|5|(نزول قرآن) فرمانى بود از سوى ما; ما (آن را) فرستاديم.
44|6|رحمتى است از سوى پروردگارت، كه او شنونده و داناست.
44|7|(همان) پروردگار آسمانها و زمين و آنچه در ميان آنهاست، اگر اهل يقين هستيد.
44|8|هيچ معبودى جز او نيست; زنده مى كند و مى ميراند; او پروردگار شما و پروردگار پدران نخستين شماست.
44|9|ولى آنها در شكّند و (با حقايق) بازى مى كنند.
44|10|پس منتظر روزى باش كه آسمان دود آشكارى پديد آورد،
44|11|كه همه مردم را فرا مى گيرد; اين عذاب دردناكى است! 
44|12|(آن روز كافران مى گويند:) پروردگارا! عذاب را از ما برطرف كن كه ايمان مى آوريم.
44|13|چگونه ممكن است متذكّر شوند با اين كه رسول روشنگر (با معجزات و منطق روشن) به سراغشان آمد!
44|14|سپس از او روى گردان شدند و گفتند: «او تعليم يافته اى ديوانه است.»
44|15|ما عذاب را اندكى برطرف مى سازيم، ولى شما (به كارهاى خود) باز مى گرديد.
44|16|در آن روز آنها را با قدرت عظيمى خواهيم گرفت; به يقين ما آنها را مجازات خواهيم كرد.
44|17|ما پيش از اينها قوم فرعون را آزموديم و پيامبر بزرگوارى به سراغشان آمد.
44|18|(و به آنان گفت: امورِ) بندگان خدا را به من واگذاريد كه من فرستاده امينى براى شما هستم.
44|19|و در برابر خداوند برترى مجوئيد كه من براى شما دليل روشنى مى آورم.
44|20|و من به پروردگار خود و پروردگار شما پناه مى برم از اين كه مرا متهم كنيد.
44|21|و اگر به من ايمان نمى آوريد، از من كناره گيرى كنيد. (و مانع ايمان آوردن مردم نشويد).
44|22|(آنها هيچ يك از اين پندها را نپذيرفتند، و موسى) به پيشگاه پروردگارش عرضه داشت: اينها قومى مجرمند.
44|23|(فرمود:) بندگان مرا شبانه حركت ده كه شما تعقيب مى شويد.
44|24|(هنگامى كه از دريا گذشتيد) دريا را آرام و گشاده بگذار (و بگذر) به يقين آنها (كه در تعقيب شما مى آيند) لشكرى غرق شده خواهند بود.
44|25|(سرانجام همگى نابود شدند) چه بسيار باغها و چشمه ها كه به جاى گذاشتند،
44|26|و كشتزارها و قصرهاى پر ارزش،
44|27|و نعمتهاى فراوان ديگر كه در آن غرق شادمانى بودند! 
44|28|اينچنين بود (ماجراى آنان!) وما اين (نعمت ها) را ميراث براى اقوام ديگرى قرار داديم.
44|29|نه آسمان و زمين، بر آنان گريست، و نه به آنها مهلتى داده شد.
44|30|ما بنى اسرائيل را از عذاب خوار كننده رهايى بخشيديم;
44|31|از فرعون كه متكبرى از زمره اسرافكاران بود.
44|32|ما آنها را با علم (خويش) بر جهانيان برگزيديم،
44|33|و آياتى (از قدرت خويش) را به آنها داديم كه آزمايش آشكارى در آن بود (ولى آنان كفران كردند و مجازات شدند).
44|34|اينها [= مشركان] مى گويند:
44|35|«مرگ ما جز همان مرگ اوّل نيست و هرگزبرانگيخته نخواهيم شد.
44|36|اگر راست مى گوييد پدران ما را (زنده كنيد و) بياوريد (تا گواهى دهند)!»
44|37|آيا آنان بهترند يا قوم «تُبَّع» و كسانى كه پيش از آنها بودند؟! ما آنان را هلاك كرديم، چرا كه آنها مجرم بودند.
44|38|ما آسمانها و زمين وآنچه را كه در ميان اين دو است به بازى (و بى هدف) نيافريديم.
44|39|ما آن دو را جز بحق نيافريديم; ولى بيشتر آنان نمى دانند.
44|40|روز جدايى (حق از باطل) وعده گاه همه آنهاست.
44|41|روزى كه هيچ دوستى كمترين كمكى به دوستش نمى كند، و (از هيچ سو) يارى نمى شوند;
44|42|مگر كسى كه خدا او را مورد رحمت قرار داده، چرا كه او توانا و مهربان است.
44|43|به يقين درخت زقّوم، 
44|44|غذاى گنهكاران است،
44|45|همانند فلز گداخته در شكمها مى جوشد;
44|46|همچون جوشش آب سوزان!
44|47|(آنگاه به مأموران دوزخ خطاب مى شود:) او را بگيريد و به ميان دوزخ پرتابش كنيد.
44|48|سپس بر سر او از عذاب آب سوزان بريزيد.
44|49|(به او گفته مى شود:) بچش كه (به پندار خود) بسيار توانا و بزرگوار بودى!
44|50|اين همان چيزى است كه پيوسته در آن ترديد مى كرديد. 
44|51|(ولى) پرهيزگاران در جايگاه امنى قرار دارند،
44|52|در ميان باغها و چشمه ها;
44|53|آنها لباسهايى ازحرير نازك و ضخيم مى پوشند، در حالى كه در مقابل يكديگر نشسته اند; 
44|54|اينچنين اند بهشتيان; و آنها را با «حورالعين» تزويج مى كنيم.
44|55|آنها در آن جا هر نوع ميوه اى را بخواهند طلب مى كنند در حالى كه در نهايت امنيت به سر مى برند.
44|56|هرگز مرگى جز همان مرگ اوّل (كه در دنيا چشيده اند) نخواهند چشيد، و خداوند آنها را از عذاب دوزخ حفظ مى كند; 
44|57|اين فضل و بخششى است از سوى پروردگارت، اين همان رستگارى بزرگ است.
44|58|به يقين ما آن [= قرآن] را بر زبان تو آسان ساختيم، شايد آنان متذكّر شوند.
44|59|(امّا اگر نپذيرفتند) منتظر باش، آنها نيز منتظرند (تو منتظر پيروزى الهى و آنها منتظر عذاب و شكست)!
45|1|حم.
45|2|اين كتاب از سوى خداوند توانا و حكيم نازل شده است.
45|3|بى شك در آسمانها و زمين نشانه هاى (فراوانى) براى مؤمنان وجود دارد;
45|4|و نيز در آفرينش شما و جنبندگانى كه (در سراسر زمين) پراكنده ساخته، نشانه هايى است براى گروهى كه اهل يقينند.
45|5|و نيز در آمد و شد شب و روز، و رزقى (و بارانى) كه خداوند از آسمان نازل كرده و بوسيله آن زمين را بعد از مردنش حيات بخشيده و همچنين در وزش بادها، نشانه هاى روشنى است براى گروهى كه مى انديشند.
45|6|اينها آيات خداوند است كه ما آن را بحق بر تو تلاوت مى كنيم; (اگر آنها به آن ايمان نياورند،) به كدام سخن بعد از سخن خدا و آياتش ايمان مى آورند؟!
45|7|واى بر هر دروغگوى گنهكار،
45|8|كه پيوسته آيات خدا را كه بر او تلاوت مى شود مى شنود، امّا از روى تكبّر، اصرار بر مخالفت دارد; گويى اصلا آن را نشنيده است; او را به عذابى دردناك بشارت ده!
45|9|و هرگاه از بعضى آيات ما آگاه شود، آن را به باد استهزا مى گيرد; براى آنان عذاب خواركننده اى است!
45|10|و پشت سرشان دوزخ است; و هرگز آنچه را به دست آورده اند آنها را (از عذاب الهى) رهايى نمى بخشد، و نه اوليايى كه غير از خدا براى خود برگزيدند; (مايه نجاتشان خواهند بود); و عذاب بزرگى براى آنهاست!
45|11|اين (قرآن) مايه هدايت است; و كسانى كه به آيات پروردگارشان كافر شدند، عذابى سخت و دردناك دارند!
45|12|خداوند كسى است كه دريا را مسخّرِ شما كرد تا كشتيها به فرمانش در آن حركت كنند و از فضل او بهره گيريد، شايد شكر (نعمتهايش را) به جا آوريد.
45|13|او آنچه در آسمانها و آنچه در زمين است همه را از جانب خويش مسخّر شما ساخته; در اين نشانه هاى (مهمّى) است براى كسانى كه انديشه مى كنند.
45|14|به مؤمنان بگو: «كسانى را كه اميد به ايّام اللّه [= روز رستاخيز] ندارند مورد عفو قرار دهند تا (روزى كه) خداوند هر قومى را به اعمالى كه انجام مى دادند جزا دهد.»
45|15|هر كس كار شايسته اى به جا آورد، به نفع خود به جا آورده است; و هر كس كار بد مى كند، به زيان خود اوست; سپس همه شما به سوى پروردگارتان بازگردانده مى شويد.
45|16|ما بنى اسرائيل را كتاب آسمانى و حكومت و نبوّت بخشيديم و از نعمت هاى پاكيزه به آنها روزى داديم و آنان را بر جهانيان [= مردم عصر خويش] برترى بخشيديم;
45|17|و دلايل روشنى از امر (نبوّت و شريعت) در اختيارشان قرار داديم; آنها اختلاف نكردند مگر بعد از علم و آگاهى; و اين اختلاف بخاطر ستم و برترى جويى آنان بود; امّا پروردگارت روز قيامت در ميان آنها در آنچه پيوسته اختلاف داشتند داورى مى كند.
45|18|سپس تو را بر شريعت و آيين حقى قرار داديم; از آن پيروى كن و از هوسهاى كسانى كه آگاهى ندارندپيروى مكن.
45|19|آنها هرگز نمى توانند تو را در برابر خداوند بى نياز كنند (و از عذابش برهانند); و ستمكاران يار و ياور يكديگرند، امّا خداوند يار و ياور پرهيزگاران است.
45|20|اين (قرآن و شريعت آسمانى) اسباب بينايى مردم و مايه هدايت و رحمت است براى گروهى كه (به آن) يقين دارند.
45|21|آيا كسانى كه مرتكب بديها (و گناهان) شدند چنين پنداشتند كه ما آنها را همچون كسانى قرار مى دهيم كه ايمان آورده و اعمال صالح انجام داده اند كه حيات و مرگشان (با آنها) يكسان باشد؟! چه بد داورى مى كنند!
45|22|و خداوند آسمانها و زمين را بحق آفريده است تا هركس در برابر اعمالى كه انجام داده است جزا داده شود; و به آنها ستمى نخواهد شد.
45|23|آيا ديدى كسى را كه معبود خود را هواى نفس خويش قرار داده و خداوند او را با آگاهى (بر اين كه شايسته هدايت نيست) گمراه ساخته و برگوش و قلبش مهر زده و بر چشمش پرده اى قرار داده است؟! با اين حال، غير از خدا چه كسى مى تواند او را هدايت كند؟! آيا متذكّر نمى شويد؟!
45|24|آنها گفتند: «چيزى جز همين زندگى دنياى ما در كار نيست; گروهى از ما مى ميرند وگروهى جاى آنها را مى گيرند; و جز طبيعت روزگار [= طبيعت] ما را هلاك نمى كند.» آنان به اين سخن كه مى گويند علمى ندارند، بلكه تنها گمانى بى پايه دارند.
45|25|و هنگامى كه آيات روشن ما بر آنها خوانده مى شود، دليلى در برابر آن ندارند جز اين كه مى گويند: «اگر راست مى گوييد پدران ما را (زنده كنيد و) بياوريد (تا گواهى دهند)!»
45|26|بگو: «خداوند شما را زنده مى كند، سپس مى ميراند، بار ديگر در روز قيامت كه در آن ترديدى نيست گردآورى مى كند; ولى بيشتر مردم نمى دانند.»
45|27|مالكيّت و حاكميّت آسمانها و زمين براى خداست; و آن روز كه قيامت برپا شود اهل باطل زيان مى بينند.
45|28|در آن روز هر امّتى را مى بينى (كه از شدّت ترس و وحشت) به زانو درآمده; هر امّتى به سوى كتابش خوانده مى شود، و (به آنها مى گويند:) امروز (جزاى) آنچه را انجام مى داديد به شما داده مى شود.
45|29|اين نامه اعمال شماست كه ما نوشته ايم و به حق بر ضد شما سخن مى گويد; ما آنچه را انجام مى داديد مى نوشتيم.
45|30|امّا كسانى كه ايمان آوردند و اعمال صالح انجام دادند، پروردگارشان آنها را در رحمت خود وارد مى كند; اين همان پيروزى آشكار است. 
45|31|امّا كسانى كه كافر شدند (به آنها گفته مى شود:) مگر آيات من بر شما خوانده نمى شد و شما استكبار كرديد و قوم مجرمى بوديد؟!
45|32|و هنگامى كه گفته مى شد: «وعده خداوند حق است، و در قيامت هيچ شكى نيست»، شما مى گفتيد: «ما نمى دانيم قيامت چيست؟ ما تنها گمانى داريم، و به هيچ وجه (به آن) يقين نداريم.»
45|33|و بديهاى اعمالشان براى آنان آشكار مى شود، و سرانجام آنچه را استهزا مى كردند آنها را فرا مى گيرد.
45|34|و به آنها گفته مى شود: «امروز شما را فراموش مى كنيم همان گونه كه شما ديدار امروزتان را فراموش كرديد; و جايگاه شما دوزخ است و هيچ ياورى نداريد.
45|35|اين بخاطر آن است كه شما آيات خدا را به مسخره گرفتيد و زندگى دنيا شما را فريب داد.» امروز نه آنان از دوزخ بيرون آورده مى شوند، و نه هيچ گونه عذرى از آنها پذيرفته مى شود.
45|36|پس حمد و ستايش مخصوص خداست، پروردگار آسمانها و پروردگار زمين و پروردگار همه جهانيان.
45|37|و براى اوست كبريا (و عظمت) در آسمانها و زمين، و اوست توانا و حكيم.
46|1|حم.
46|2|اين كتاب از سوى خداوند توانا و حكيم نازل شده است.
46|3|ما آسمانها و زمين و آنچه را در ميان اين دو است جز بحق و براى سرآمد معيّنى نيافريديم; امّا كافران از آنچه انذار مى شوند روى گردانند.
46|4|به آنان بگو: «به من نشان دهيد آنچه را كه غير از خدا پرستش مى كنيد چه چيزى از زمين را آفريده اند، يا شركتى در آفرينش آسمانها دارند؟!كتابى آسمانى پيش از اين، يا اثر علمى از گذشتگان براى من بياوريد (كه دليل صدق گفتار شما باشد) اگر راست مى گوييد!»
46|5|چه كسى گمراهتر است از آن كس كه معبودى غير خدا را مى خواند كه تا قيامت هم به او پاسخ نمى گويد و از خواندن آنها (كاملاً) غافل است؟! (و صداى آنها را هيچ نمى شنود!)
46|6|و هنگامى كه مردم محشور مى شوند، معبودهاى آنها دشمنانشان خواهند بود; و (حتى) عبادت آنها را انكار مى كنند!
46|7|هنگامى كه آيات روشن ما بر آنان خوانده مى شود، كافران در برابر حقّى كه براى آنها آمده مى گويند: «اين سحرى آشكار است.»
46|8|بلكه آنها مى گويند: «آن (آيات) را بر خدا افترا بسته است!» بگو: «اگر من آن را به دروغ (به خدا) نسبت داده باشم (لازم است مرا رسوا كند و) شما نمى توانيد در برابر خداوند از من دفاع كنيد. او كارهايى را كه شما در آن وارد مى شويد بهتر مى داند; همين بس كه او گواه ميان من و شما باشد; و او آمرزنده و مهربان است.»
46|9|بگو: «من پيامبر نوظهورى نيستم; (كه با ساير پيامبران متفاوت باشم) و نمى دانم با من و شما چه خواهد شد; من تنها از آنچه بر من وحى مى شود پيروى مى كنم، و جز انذار كننده آشكارى نيستم.»
46|10|بگو: «به من خبر دهيد اگر اين قرآن از سوى خدا باشد و شما به آن كافر شويد، در حالى كه شاهدى از بنى اسرائيل بر آن شهادت دهد، و او ايمان آورد و شما استكبار كنيد (و ايمان نياوريد، چه كسى گمراهتر از شما خواهد بود)؟! خداوند گروه ستمكاران را هدايت نمى كند.»
46|11|كافران درباره مؤمنان چنين گفتند: «اگر (اسلام) چيز خوبى بود، هرگز آنها در پذيرش آن بر ما پيشى نمى گرفتند.» و چون خودشان بوسيله آن هدايت نشدند مى گويند: «اين يك دروغ (و افسانه اى) قديمى است.»
46|12|و پيش از آن، كتاب موسى كه پيشوا و رحمت بود (نشانه هاى قرآن رابيان كرده)، و اين كتابى است كه هماهنگ با نشانه هاى آن [= تورات] است در حالى كه به زبان عربى و فصيح و گوياست، تا ستمكاران را انذار كند و براى نيكوكاران بشارتى باشد.
46|13|كسانى كه گفتند: «پروردگار ما «خداوند يگانه» است»، سپس استقامت كردند، نه ترسى بر آنان است و نه اندوهگين مى شوند.
46|14|آنها اهل بهشتند و جاودانه در آن مى مانند; اين پاداش اعمالى است كه انجام مى دادند.
46|15|ما به انسان توصيه كرديم كه به پدر و مادرش نيكى كند، مادرش او را با ناراحتى حمل مى كند و با ناراحتى وضع حمل مى نمايد; و دوران حمل و از شير بازگرفتنش سى ماه است; تا زمانى كه به نيرومندى و كمال خود بالغ گردد و به چهل سالگى برسد مى گويد: «پروردگارا! مرا توفيق ده تا شكر نعمتى را كه به من و پدر و مادرم دادى به جا آورم و كار شايسته اى انجام دهم كه از آن خشنود باشى، و فرزندان مرا صالح گردان; من به سوى تو باز گشتم (و توبه كردم)، و من از مسلمانانم.»
46|16|آنها كسانى هستند كه ما بهترين اعمالشان را قبول مى كنيم و از گناهانشان مى گذريم و در ميان بهشتيان جاى دارند; اين وعده راستى است كه وعده داده مى شدند. 
46|17|و كسى كه به پدر و مادرش مى گويد: «اُف بر شما! آيا به من وعده مى دهيد كه من (روز قيامت) مبعوث مى شوم؟! در حالى كه پيش از من اقوام زيادى بودند (و هرگز مبعوث نشدند)! و آن دو (فرياد مى كشند و) خدا را به يارى مى طلبند كه: واى بر تو، ايمان بياور كه وعده خدا حق است!» امّا او پيوسته مى گويد: «اين چيزى جز افسانه هاى پيشينيان نيست.»
46|18|آنها كسانى هستند كه فرمان عذاب درباره آنان همراه اقوام (كافرى) كه پيش از آنان از جنّ و انس بودند تحقّق يافته، به يقين آنان زيانكار بودند.
46|19|وبراى هر كدام درجاتى است بر طبق اعمالى كه انجام داده اند، تا خداوند كارهايشان را بى كم و كاست به آنان باز پس دهد; و آنها مورد ستم واقع نمى شوند.
46|20|آن روز كه كافران را بر آتش عرضه مى كنند (به آنها گفته مى شود:) از نعمت هاى پاكيزه در زندگى دنياى خود استفاده كرديد و از آن بهره گرفتيد; امّا امروز عذاب ذلّت بار بخاطر استكبارى كه در زمين به ناحق داشتيد و بخاطر گناهانى كه انجام مى داديد، جزاى شما خواهد بود.
46|21|(سرگذشت هود) برادر قوم عاد را ياد كن، آن زمان كه قومش را در سرزمين «احقاف» انذار كرد، در حالى كه پيامبران انذاركننده اى قبل از او در گذشته هاى دور و نزديك آمده بودند (و گفت:) جز خداى يگانه را نپرستيد، زيرا من بر شما از عذاب روزى بزرگ مى ترسم!
46|22|آنها گفتند: «آيا آمده اى كه ما را (با دروغهايت) از معبودانمان بازگردانى؟! اگر راست مى گويى آنچه (از عذاب الهى) كه به ما وعده مى دهى بياور!» 
46|23|گفت: «علم (آن) تنها نزد خداست (و او مى داند چه زمانى شما را مجازات كند); من آنچه را به آن فرستاده شده ام به شما ابلاغ مى كنم، (وظيفه من همين است.) ولى شما را گروهى مى بينيم كه پيوسته در نادانى هستيد.»
46|24|هنگامى كه آن (عذاب) را بصورت ابر گسترده اى ديدند كه به سوى درّه ها و آبگيرهاى آنان در حركت است (خوشحال شدند) گفتند: «اين ابرى است كه بر ما مى بارد!» (به آنها گفته شد:) اين همان چيزى است كه براى آمدنش شتاب مى كرديد، تند بادى است (وحشتناك) كه عذاب دردناكى در آن است!
46|25|همه چيز را به فرمان پروردگارش در هم مى كوبد و نابود مى كند.(آرى) آنها صبح كردند در حالى كه چيزى جز خانه هايشان به چشم نمى خورد; ما اين گونه گروه مجرمان را كيفر مى دهيم.
46|26|و ما به آنها [= قوم عاد] قدرتى داديم كه به شما نداديم، و براى آنان گوش و چشم و عقل قرار داديم; (امّا به هنگام نزول عذاب) نه گوشها و چشمها و نه عقلهايشان براى آنان هيچ سودى نداشت، چرا كه آيات خدا را انكار مى كردند; و سرانجام آنچه را استهزا مى كردند بر آنها وارد شد. 
46|27|ما آباديهايى را كه پيرامون شما بودند نابود ساختيم، و (پيش از آن) آيات خود را بصورتهاى گوناگون (براى مردم آنها) بيان كرديم شايد بازگردند.
46|28|پس چرا معبودانى را كه غير از خدا بر گزيدند ـ به گمان اين كه به خدا نزديكشان سازد ـ آنها را يارى نكردند؟! بلكه از نظرشان گم شدند! اين بود نتيجه دروغ آنها و آنچه افترا مى بستند.
46|29|(به ياد آور) هنگامى كه گروهى از جنّ را به سوى تو متوجه ساختيم كه قرآن را بشنوند; وقتى حضور يافتند به يكديگر گفتند: «خاموش باشيد (و گوش فرا دهيد.)» و هنگامى كه پايان گرفت، به سوى قوم خود باز گشتند و آنها را انذار مى كردند.
46|30|گفتند: «اى قوم ما! به يقين ما كتابى را شنيديم كه بعد ازموسى نازل شده، هماهنگ با نشانه هاى كتابهاى پيش از آن، كه به سوى حق و راه راست هدايت مى كند.
46|31|اى قوم ما! دعوت كننده الهى را اجابت كنيد و به خدا ايمان آوريد تا گناهانتان را بيامرزد و شما را از عذابى دردناك پناه دهد.
46|32|و هركس دعوت كننده الهى را اجابت نكند، هرگز نمى تواند از عذاب الهى در زمين فرار كند، و غير از او يار و ياورى برايش نيست; چنين كسانى در گمراهى آشكارند.»
46|33|آيا آنها نمى دانند خداوندى كه آسمانها و زمين را آفريده و از آفرينش آنها ناتوان نشده است، مى تواند مردگان را زنده كند؟! آرى (مى تواند) زيرا او بر هر چيز تواناست.
46|34|روزى را به يادآور كه كافران را بر آتش عرضه مى دارند (و به آنها گفته مى شود:) آيا اين حق نيست؟! مى گويند: «آرى، به پروردگارمان سوگند (كه حق است)!» (در اين هنگام خداوند) مى گويد: «پس عذاب را بخاطر كفرتان بچشيد!»
46|35|پس صبر كن آن گونه كه پيامبران «اولوا العزم» صبر كردند، و براى (عذاب) آنان شتاب مكن! روزى كه وعده هايى را كه به آنها داده مى شود ببينند، (احساس مى كنند كه) گويى جز ساعتى از يك روز (در دنيا) توقف نكرده اند; اين ابلاغى است براى همگان; آيا جز قوم نافرمان هلاك خواهند شد؟!
47|1|كسانى كه كافر شدند و (مردم را) از راه خدا باز داشتند، (خداوند) اعمالشان را نابود مى كند.
47|2|و كسانى كه ايمان آوردند و كارهاى شايسته انجام دادند و به آنچه بر محمد نازل شده ـ و آن حقّى است از سوى پروردگارشان ـ نيز ايمان آوردند، خداوند گناهانشان را مى بخشد و كارشان رااصلاح مى كند.
47|3|اين بخاطر آن است كه كافران از باطل پيروى كردند، و مؤمنان از حقّى كه از سوى پروردگارشان است تبعيت نمودند; اين گونه خداوند براى مردم مَثَلهاى (زندگى) آنان را بيان مى كند.
47|4|و هنگامى كه با كافران (جنايت پيشه در ميدان جنگ) روبرو شديد گردنهايشان را بزنيد، تا آنها را از پا در آوريد; در اين هنگام اسيران را محكم ببنديد; سپس يا منّت گذاريد (و آزادشان كنيد) يا در برابر آزادى از آنان فديه [= غرامت] بگيريد; (و آزادشان كنيد; و اين وضع را ادامه دهيد) تا جنگ بار سنگين خود را بر زمين نهد; (آرى وظيفه) اين است; و اگر خدا مى خواست خودش آنها را مجازات مى كرد، امّا مى خواهد بعضى از شما را با بعضى ديگر بيازمايد; و كسانى كه در راه خدا كشته شدند، خداوند هرگز اعمالشان را از بين نمى برد.
47|5|و آنان را هدايت نموده و كارشان را اصلاح مى كند; 
47|6|و آنها را در بهشت (جاويدانش) كه اوصاف آن را براى آنان بيان كرده وارد مى كند.
47|7|اى كسانى كه ايمان آورده ايد! اگر (آيين) خدا را يارى كنيد، شما را يارى مى كند و گامهايتان را استوار مى دارد.
47|8|و كسانى كه كافر شدند، مرگ بر آنان! و اعمالشان نابود باد!
47|9|اين بخاطر آن است كه از آنچه خداوند نازل كرده ناخشنود بودند; از اين رو خدا اعمالشان را حبط و نابود كرد.
47|10|آيا در زمين سير نكردند تا ببينند عاقبت كسانى كه قبل از آنان بودند (و با حق ستيز كردند) چگونه بود؟! خداوند آنها را هلاك كرد; و براى كافران امثال آن خواهد بود.
47|11|اين براى آن است كه خداوند مولا و سرپرست كسانى است كه ايمان آوردند; امّا كافران مولايى ندارند.
47|12|خداوند كسانى را كه ايمان آوردند و اعمال صالح انجام دادند وارد باغهاى بهشتى مى كند كه نهرها از پاى درختانش جارى است; در حالى كه كافران از متاع زودگذر دنيا بهره مى گيرند و همچون چهارپايان مى خورند، و سرانجام آتش دوزخ جايگاه آنهاست.
47|13|و چه بسيار شهرهايى كه از شهر تو كه بيرونت كرد نيرومندتر بودند; و ما همه آنها را (به سزاى اعمالشان) هلاك كرديم و هيچ ياورى نداشتند.
47|14|آيا كسى كه دليل روشنى از سوى پروردگارش دارد، همانند كسى است كه زشتى اعمالش در نظرش آراسته شده و از هواى نفسشان پيروى مى كنند؟!
47|15|وصف بهشتى كه به پرهيزگاران وعده داده شده، چنين است: در آن نهرهايى از آب صاف و خالص، و نهرهايى از شير كه طعم آن دگرگون نگشته، و نهرهايى از شراب (طهور) كه مايه لذت نوشندگان است، و نهرهايى از عسل مصفاست، و براى آنها در آن از همه انواع ميوه ها فراهم است; و (از همه بالاتر) آمرزشى است از سوى پروردگارشان! آيا اينها همانند كسانى هستند كه هميشه در آتش دوزخند و از آبى داغ و سوزان نوشانده مى شوند كه اندرونشان را از هم متلاشى مى كند؟!
47|16|گروهى از آنان به سخنانت گوش فرا مى دهند، امّا هنگامى كه از نزد تو خارج مى شوند به كسانى كه دانش به آنان بخشيده شده (از روى استهزا) مى گويند: «(اين مرد) اكنون چه گفت؟!» آنها كسانى هستند كه خداوند بر دلهايشان مُهر نهاده و از هواى نفسشان پيروى كرده اند (از اين رو چيزى نمى فهمند).
47|17|كسانى كه هدايت يافته اند، (خداوند) بر هدايتشان مى افزايد و روح تقوا به آنان مى بخشد.
47|18|آيا كافران جز اين انتظارى دارند كه قيامت ناگهان به سراغشان آيد (آنگاه ايمان آورند)، در حالى كه هم اكنون نشانه هاى آن آمده است; امّا هنگامى كه به سراغ آنها بيايد، ايمان آنها چه سودى خواهد داشت.
47|19|پس بدان كه معبودى جز «خداوند يگانه» نيست; و براى گناه خود و مردان و زنان با ايمان آمرزش بخواه. و خداوند گذرگاه و قرارگاه شما را مى داند.
47|20|كسانى كه ايمان آورده اند مى گويند: «چرا سوره اى نازل نمى شود (كه در آن فرمان جهاد باشد)؟!» امّا هنگامى كه سوره اى محكم (و روشنى) نازل مى گردد و در آن سخنى از جنگ است، منافقان بيماردل را مى بينى كه همچون كسى كه در آستانه مرگ قرار گرفته به تو نگاه مى كنند; پس چه بهتر كه آنها بميرند!
47|21|(ولى بدانند) اطاعت (فرمان خدا) و سخن سنجيده براى آنان شايسته تر است; و اگر هنگامى كه فرمان جهاد قطعى مى شود به خدا راست گويند (و از در صدق و صفا درآيند) براى آنها بهتر مى باشد.
47|22|اگر حكومت را بدست گيريد، آيا جز اين انتظار مى رود كه در زمين فساد نماييد و پيوند خويشاوندى را قطع كنيد؟!
47|23|آنها كسانى هستند كه خداوند از رحمت خويش دورشان ساخته، گوشهايشان را كر و چشمهايشان را كور كرده است. 
47|24|آيا آنها در قرآن تدبّر نمى كنند، يا بر دلهايشان قفل هايى نهاده شده است؟! 
47|25|به يقين كسانى كه بعد از روشن شدن راه هدايت براى آنها، پشت به آن كردند، شيطان اعمال زشتشان را در نظرشان زينت داده و آنان را با آرزوهاى طولانى فريفته است.
47|26|اين بخاطر آن است كه آنان به كسانى كه از نزول وحى الهى ناخشنود بودند گفتند: «ما در بعضى از امور از شما پيروى مى كنيم.» در حالى كه خداوند پنهانكارى آنان را مى داند.
47|27|حالِ آنها چگونه خواهد بود هنگامى كه فرشتگان (مرگ) بر صورت و پشت آنان مى زنند و جانشان را مى گيرند؟!
47|28|اين بخاطر آن است كه آنها از آنچه خداوند را به خشم مى آورد پيروى كردند، و از آنچه موجب رضاى اوست ناخشنود بودند; از اين رو (خداوند) اعمالشان را نابود كرد.
47|29|آيا كسانى كه در دلهايشان بيمارى است گمان كردند خدا كينه هايشان را آشكار نمى كند؟!
47|30|و اگر ما بخواهيم آنها را به تو نشان مى دهيم تا آنان را با قيافه هايشان بشناسى، هر چند آنها را از طرز سخنانشان خواهى شناخت; و خداونداعمال شما را مى داند.
47|31|به يقين ما همه شما را مى آزماييم تا معلوم شود مجاهدان واقعى و صابران از ميان شما كيانند، و اخبار شما را بيازماييم.
47|32|آنان كه كافر شدند و (مردم را) از راه خدا باز داشتند و بعد از روشن شدن هدايت براى آنان (باز) به مخالفت با پيامبر برخاستند، هرگز زيانى به خدا نمى رسانند و (خداوند) بزودى اعمالشان را نابود مى كند.
47|33|اى كسانى كه ايمان آورده ايد! اطاعت كنيد خدا را، و اطاعت كنيد پيامبر (خدا) را، و اعمال خود را باطل نسازيد.
47|34|كسانى كه كافر شدند و (مردم را) از راه خدا بازداشتند سپس در حال كفر از دنيا رفتند، خدا هرگز آنها را نخواهد بخشيد.
47|35|پس هرگز سست نشويد و (از دشمنان) صلح (ذلّت بار) نطلبيد در حالى كه شما برتريد، و خداوند با شماست و هرگز از (ثواب) اعمالتان نمى كاهد. 
47|36|زندگى دنيا تنها بازى و سرگرمى است; و اگر ايمان آوريد و تقوا پيشه كنيد، پاداشهاى شما را مى دهد و (جز اندكى از) اموال شما را طلب نمى كند،
47|37|چراكه هرگاه اموال شما را طلب كند و بر آن تأكيد نمايد، بخل مىورزيد; و كينه و خشم شما را آشكار مى سازد.
47|38|آرى، شما همان گروهى هستيد كه براى انفاق در راه خدا دعوت مى شويد، بعضى از شما بخل مىورزند; و هر كس بخل ورزد، نسبت به خود بخل كرده است; و خداوند بى نياز است و شما همه نيازمنديد; و هرگاه سرپيچى كنيد، خداوند گروه ديگرى را به جاى شما مى آورد، پس آنها مانند شما نخواهند بود (و سخاوتمندانه در راه خدا انفاق مى كنند).
48|1|ما براى تو پيروزى آشكارى [= فتح مكه] را فراهم ساختيم،
48|2|تا خداوند گناهان گذشته و آينده اى را كه به تو نسبت مى دادند ببخشد (و حقّانيّت تو را ثابت نموده) و نعمتش رابر تو تمام كند و به راه راست هدايتت فرمايد،
48|3|و پيروزى شكست ناپذيرى نصيب تو كند.
48|4|او كسى است كه آرامش را در دلهاى مؤمنان نازل كرد تا ايمانى بر ايمانشان بيفزايند; و لشكريان آسمانهاو زمين از آنِ خداست، و خداوند دانا و حكيم است.
48|5|هدف (ديگر از آن پيروزى آشكار) اين بود كه مردان و زنان با ايمان را (به سبب فداكارى هايشان) در باغهاى بهشتى وارد كند كه نهرها از پاى درختانش جارى است، در حالى كه جاودانه در آن مى مانند، و تا گناهانشان را ببخشد،و اين نزد خدا پيروزى و رستگارى بزرگى است.
48|6|و (نيز) مردان و زنان منافق و مردان و زنان مشرك را كه به خدا گمان بد مى برند مجازات كند; (آرى) حوادث ناگوارى (كه براى مؤمنان انتظار مى كشند) تنها بر خودشان فرو مى آيد. خداوند بر آنان غضب كرده و از رحمت خود دورشان ساخته و جهنم را براى آنان آماده كرده; و چه بد سرانجامى است!
48|7|لشكريان آسمانها و زمين تنها از آنِ خداست; و خداوند شكست ناپذير و حكيم است.
48|8|بيقين ما تو را گواه (بر اعمال آنها) و بشارت دهنده وبيم دهنده فرستاديم،
48|9|تا (شما) به خدا و پيامبرش ايمان بياوريد و از او دفاع كنيد و او را بزرگ داريد، و خدا را صبح و شام تسبيح گوييد.
48|10|به يقين كسانى كه با تو بيعت مى كنند (در حقيقت) تنها با خدا بيعت مى نمايند، و دست خدا بالاى دست آنهاست; پس هر كس پيمان شكنى كند، تنها به زيان خود پيمان مى شكند; و آن كس كه نسبت به عهدى كه با خدا بسته وفا كند، بزودى پاداش عظيمى به او خواهد داد.
48|11|بزودى تخلف كنندگان از اعراب باديه نشين (عذرتراشى كرده) مى گويند: «(حفظ) اموال و خانواده هايمان، ما را به خود مشغول داشت (و نتوانستيم در سفر حديبيّه تو را همراهى كنيم)، براى ما طلب آمرزش كن.» آنها به زبان خود چيزى مى گويند كه در دل ندارند. بگو: «هرگاه خدا زيانى براى شما بخواهد، چه كسى مى تواند در برابر او از شما دفاع كند; و يا اگرنفعى اراده كند (مانع گردد)؟! و خداوند آنچه كه انجام مى دهيد آگاه است.»
48|12|ولى شما گمان كرديد پيامبر و مؤمنان هرگز نزد خانواده هاى خود باز نخواهند گشت; و اين (پندار غلط) در دلهاى شما زينت يافته بود و گمان بد كرديد; و سرانجام گروهى بوديد كه (در دام شيطان افتاديد و)هلاك شديد.
48|13|آن كس كه به خدا و پيامبرش ايمان نياورده (سرنوشتش دوزخ است)، چرا كه ما براى كافران آتشى سوزان آماده كرده ايم!
48|14|مالكيّت و حاكميّت آسمانها و زمين از آنِ خداست; هركس را بخواهد (و شايسته بداند) مى بخشد، و هر كس را بخواهد مجازات مى كند; و خداوند آمرزنده و مهربان است.
48|15|هنگامى كه شما براى به دست آوردن غنايمى حركت كنيد، متخلّفان (حديبيّه) مى گويند: «بگذاريد ما هم در پى شما بياييم، آنها مى خواهند كلام خدا را دگرگون سازند»; بگو: «هرگز به دنبال ما نياييد; اين گونه خداوند از قبل گفته است.» آنها بزودى مى گويند: «شما نسبت به ما حسد مىورزيد.» ولى آنها جز اندكى نمى فهمند.
48|16|به متخلّفان از اعراب بگو: «بزودى از شما دعوت مى شود كه به سوى قومى نيرومند و جنگجو برويد و با آنها پيكار كنيد تا اسلام بياورند;اگر اطاعت كنيد، خداوند پاداش نيكى به شما مى دهد; و اگر سرپيچى نماييد ـ همان گونه كه در گذشته نيز سرپيچى كرديد ـ شما را با عذاب دردناكى كيفر مى دهد!»
48|17|بر نابينا و لنگ و بيمار (اگر در ميدان جهاد شركت نكنند) گناهى نيست; و هر كس خدا و پيامبرش را اطاعت نمايد، او را در باغهاى بهشتى وارد مى كند كه نهرها از پاى درختانش جارى است; و آن كس كه سرپيچى كند، او را با عذاب دردناكى كيفر مى دهد!
48|18|خداوند از مؤمنان ـ هنگامى كه در زير آن درخت با تو بيعت كردند ـ خشنود شد; خدا آنچه را در درون دلهايشان (از ايمان و صداقت) نهفته بود مى دانست; از اين رو آرامش را بر دلهايشان نازل كرد و پيروزى نزديكى را پاداش آنها قرار داد;
48|19|و (همچنين) غنايم بسيارى كه آن را به دست مى آورند; و خداوند شكست ناپذير و حكيم است.
48|20|خداوند غنايم فراوانى به شما وعده داده بود كه آنها را به دست مى آوريد، ولى اين يكى [= غنايم خيبر] را زودتر براى شما فراهم ساخت; و دست تعدّى مردم [= دشمنان] را از شما بازداشت تا نشانه اى براى مؤمنان باشد و شما رابه راه راست هدايت كند.
48|21|و نيز غنايم و فتوحات ديگرى (نصيبتان مى كند) كه شما توانايى (به دست آوردن) آن را نداريد، ولى قدرت خدا به آن احاطه دارد; و خداوند برهمه چيز تواناست.
48|22|و اگر كافران (در سرزمين حديبيّه) با شما پيكار مى كردند بزودى فرار مى كردند، سپس سرپرست و ياورى نمى يافتند.
48|23|اين سنّت الهى است كه در گذشته نيز بوده است; و هرگز براى سنّت الهى تغيير و تبديلى نخواهى يافت.
48|24|او كسى است كه دست آنها را از شما، و دست شما را از آنان در دل مكّه كوتاه كرد، بعد از آن كه شما را بر آنها پيروز ساخت;و خداوند به آنچه انجام مى دهيد بيناست.
48|25|آنها كسانى هستند كه كافر شدند و شما را از (زيارت) مسجدالحرام و رسيدن قربانيهايتان به قربانگاه بازداشتند; و اگر نبود كه مردان و زنان با ايمانى در اين ميان بدون آگاهى شما، زيردست و پا، از بين مى رفتند و از اين راه عيب و عارى ناآگاهانه به شما مى رسيد، (خداوند هرگز مانع اين جنگ نمى شد). هدف اين بود كه خدا هر كس را مى خواهد در رحمت خود وارد كند; و اگر (مؤمنان و كفّار در مكّه) از هم جدا مى شدند، كافران را با عذاب دردناكى مجازات مى كرديم!
48|26|(به خاطر بياوريد) هنگامى را كه كافران در دلهاى خود خشم و نِخْوَت جاهليّت داشتند; و (در مقابل،) خداوند آرامش و سكينه خود را بر پيامبرش و مؤمنان نازل فرمود و آنها را به حقيقت تقوا ملزم ساخت، و آنان از هركس شايسته تر و اهل آن بودند; وخداوند به همه چيز داناست.
48|27|خداوند آنچه را به پيامبرش در رؤيا نشان داد، به حق راست گفت; بطور قطع همه شما به خواست خدا وارد مسجدالحرام مى شويد در نهايت امنيت و در حالى كه سرهاى خود را تراشيده يا كوتاه كرده ايد و از هيچ كس ترس و وحشتى نداريد; ولى خداوند چيزهايى را مى دانست كه شما نمى دانستيد (و در اين تأخير حكمتى بود); و قبل از آن، فتح نزديكى (در خيبر براى شما) قرارداده است.
48|28|او كسى است كه پيامبرش را با هدايت و دين حق فرستاده تا آن را بر همه اديان پيروز كند; و كافى است كه خدا گواهِ (اين موضوع) باشد.
48|29|محمد فرستاده خداست; و كسانى كه با او هستند در برابر كفّار سرسخت و شديد، و در ميان خود مهربانند; پيوسته آنها را در حال ركوع و سجود مى بينى در حالى كه همواره فضل و رضاى خدا را مى طلبند; نشانه آنها در صورتشان از اثر سجده نمايان است; اين توصيف آنان در تورات است و توصيف آنان در انجيل، همانند زراعتى است كه جوانه اش را خارج ساخته، سپس به تقويت آن پرداخته تا محكم شده و بر پاى خود ايستاده است و به قدرى نمو و رشد كرده كه زارعان را به شگفتى وا مى دارد; اين براى آن است كه كافران را به خشم آورد! و كسانى از آنها را كه ايمان آورده و كارهاى شايسته انجام داده اند، خداوند وعده آمرزش و پاداش عظيمى داده است.
49|1|اى كسانى كه ايمان آورده ايد! چيزى را بر خدا وپيامبرش مقدّم نداريد (و از آنها پيشى مگيريد)، و تقواى الهى پيشه كنيد كه خداوند شنوا و داناست.
49|2|اى كسانى كه ايمان آورده ايد! صداى خود را از صداى پيامبر بالاتر نبريد، و در برابر او بلند سخن مگوييد (و او را بلند صدا نزنيد) آن گونه كه بعضى از شما در برابر بعضى بلند صدا مى كنند، مبادا اعمال شما نابود گردد در حالى كه نمى دانيد.
49|3|به يقين كسانى كه صداى خود را نزد پيامبر خدا پايين مى آورند همان كسانى هستند كه خداوند دلهايشان را براى تقوا خالص نموده، و براى آنان آمرزش وپاداش عظيمى است.
49|4|(ولى) كسانى كه تو را از پشت حجره ها بلند صدا مى زنند، بيشترشان نمى فهمند.
49|5|اگر آنها صبر مى كردند تا تو به نزد آنها بيرون آيى، براى آنان بهتر بود; و خداوند آمرزنده و مهربان است.
49|6|اى كسانى كه ايمان آورده ايد! اگر شخص فاسقى خبرى براى شما بياورد، درباره آن تحقيق كنيد، مبادا به گروهى از روى ناآگاهى آسيب برسانيد و از كرده خود پشيمان شويد.
49|7|و بدانيد پيامبر خدا در ميان شماست; هرگاه در بسيارى از كارها از شما اطاعت كند، به مشقّت خواهيد افتاد; ولى خداوند ايمان را محبوب شما قرار داده و آن را در دلهايتان زينت بخشيده، و كفر و فسق و گناه را منفورتان قرار داده است; كسانى كه داراى اين صفاتند هدايت يافتگانند.
49|8|(و اين) فضل و نعمتى از سوى خداست; و خداوند دانا و حكيم است.
49|9|و اگر دو گروه از مؤمنان با هم به نزاع و جنگ پردازند، آنها را آشتى دهيد; و اگر يكى از آن دو بر ديگرى تجاوز كند، با گروه متجاوز پيكار كنيد تا به فرمان خدا بازگردد; و هرگاه بازگشت (و زمينه صلح فراهم شد)، درميان آن دو صلح عادلانه برقرار سازيد; و عدالت پيشه كنيد كه خداوند عدالت پيشگان را دوست مى دارد.
49|10|مؤمنان برادر يكديگرند; پس بين دو برادر خود صلح و آشتى برقرار سازيد و تقواى الهى پيشه كنيد، تا مشمول رحمت او شويد.
49|11|اى كسانى كه ايمان آورده ايد! (هرگز) گروهى از مردان شما گروه ديگرى را مسخره نكنند، شايد آنها ازاينها بهتر باشند; و نه زنانى زنان ديگر را، شايد آنان بهتر از اينان باشند; و يكديگر را مورد طعن و عيبجويى قرار ندهيد و با القاب زشت و ناپسند يكديگر را ياد نكنيد، بسيار بد است كه بر كسى پس از ايمان نام كفرآميز بگذاريد; و آنها كه توبه نكنند، ستمكارند.
49|12|اى كسانى كه ايمان آورده ايد! از بسيارى از گمانها بپرهيزيد، چرا كه بعضى از گمانها گناه است; و (هرگز در كار ديگران) تجسس نكنيد; وهيچ يك از شما ديگرى را غيبت نكند، آيا كسى از شما دوست دارد كه گوشت برادر مرده خود را بخورد؟! (بيقين همه) شما از اين امر كراهت داريد; تقواى الهى پيشه كنيد كه خداوند توبه پذير و مهربان است.
49|13|اى مردم! ما شما را از يك مرد و زن آفريديم و شما را تيره ها و قبيله ها قرارداديم تا يكديگر را بشناسيد; (اينها ملاك برترى نيست،) گرامى ترين شما نزد خداوند با تقواترين شماست; به يقين خداوند دانا و آگاه است. 
49|14|اعراب باديه نشين گفتند: «ايمان آورده ايم.» بگو: «شما ايمان نياورده ايد، ولى بگوييد اسلام آورده ايم، هنوز ايمان وارد قلوب شما نشده است; و اگر از خدا و پيامبرش اطاعت كنيد، چيزى از پاداش كارهاى شما را فروگذار نمى كند، خداوند، آمرزنده و مهربان است.»
49|15|مؤمنان (واقعى) تنهاكسانى هستند كه به خدا و پيامبرش ايمان آورده اند، سپس شك و ترديدى به خود راه نداده و با اموال و جانهاى خود در راه خدا جهاد كرده اند;آنها راستگويانند.
49|16|بگو: «آيا خدا را از ايمان خود باخبر مى سازيد؟! او تمام آنچه را در آسمانها و زمين است مى داند; و خداوند بر همه چيز داناست.»
49|17|آنها بر تو منّت مى نهند كه اسلام آورده اند; بگو: «اسلام آوردن خود را بر من منّت نگذاريد، بلكه خداوند بر شما منّت مى نهد كه شما را به سوى ايمان هدايت كرده است، اگر (در ادعاى ايمان) راستگو هستيد. 
49|18|خداوند غيب آسمانها و زمين را مى داند و خدا نسبت به آنچه انجام مى دهيد بيناست.»
50|1|ق، سوگند به قرآن مجيد (كه قيامت و رستاخيز حق است)!
50|2|آنها تعجب كردند كه پيامبرى انذارگر از ميان خودشان به سراغ آنها آمده (و سخن از معاد مى گويد); و كافران گفتند: «اين چيز شگفت آورى است! 
50|3|آيا هنگامى كه مُرديم و خاك شديم (دوباره به زندگى باز مى گرديم)؟! اين بازگشتى است بعيد!»
50|4|ولى ما آنچه را زمين از بدن آنها مى كاهد; مى دانيم (و همه ذرّات آن را گردآورى مى كنيم) و نزد ما كتابى است كه همه چيز در آن محفوظ است. 
50|5|آنها حق را هنگامى كه به سراغشان آمد تكذيب كردند; از اين رو پيوسته در كار آشفته خود متحيرند.
50|6|آيا آنان به آسمان بالاى سرشان نگاه نكردند كه چگونه ما آن را بنا كرده ايم، و چگونه آن را (بوسيله ستارگان) زينت بخشيده ايم و هيچ شكاف و شكستى در آن نيست؟! 
50|7|و زمين را گسترش داديم و در آن كوههايى عظيم و استوار افكنديم و از هر نوع گياه بهجت انگيز در آن رويانديم،
50|8|تا سبب بينايى و يادآورى براى هر بنده توبه كارى باشد!
50|9|واز آسمان، آبى پربركت نازل كرديم، و بوسيله آن باغها و دانه هايى را كه درو مى كنند رويانديم،
50|10|و نخلهاى بلندقامت كه ميوه هاى متراكم دارند;
50|11|همه اينها براى روزى بخشيدن به بندگان است. و بوسيله باران سرزمين مرده را زنده كرديم; (آرى) زنده شدن مردگان نيز همين گونه است. 
50|12|پيش از آنان قوم نوح و «اصحاب رسّ» [= قومى كه در يمامه زندگى مى كردند و پيامبرى به نام حنظله داشتند] و قوم ثمود (پيامبرانشان را) تكذيب كردند،
50|13|و همچنين قوم عاد و فرعون و قوم لوط،
50|14|«و اصحاب ايكه» [= قوم شعيب] و قوم تُبَّع (كه در سرزمين يمن زندگى مى كردند)، هر يك از آنها پيامبران را تكذيب كردند و وعده عذاب درباره آنان تحقّق يافت.
50|15|آيا ما از آفرينش نخستين عاجز مانديم (كه قادر بر آفرينش دوباره آنها نباشيم)؟! ولى آنها (با اين دلايل روشن) در آفرينش جديد ترديد دارند.
50|16|ما انسان را آفريديم و وسوسه هاى نفس او را مى دانيم، و ما به او از رگ قلبش نزديكتريم!
50|17|(به خاطر بياوريد) هنگامى را كه دو فرشته راست و چپ كه ملازم انسانند اعمال او را دريافت مى دارند;
50|18|انسان هيچ سخنى را بر زبان نمى آورد مگر اين كه، فرشته اى مراقب و آماده (براى ضبط آن) نزد او حاضر است!
50|19|و سرانجام، سكرات مرگ حقيقت را (پيش چشم او) مى آورد (و گفته مى شود:) اين همان چيزى است كه تو از آن مى گريختى!
50|20|و در «صور» دميده مى شود; آن روز، روز وعده وحشتناك است!
50|21|و هر انسانى (به محشر) مى آيد در حالى كه فرشته اى او را (به سوى دادگاه عدل الهى) مى راند و گواهى همراه اوست! 
50|22|(به او خطاب مى شود) تو از اين صحنه غافل بودى و ما پرده را از چشم تو كنار زديم، و امروز چشمت تيزبين است.
50|23|فرشته همراه او مى گويد: «اين نامه اعمال اوست كه نزد من حاضر است!» 
50|24|(خداوند فرمان مى دهد:) هر كافر حق ستيزى را در دوزخ افكنيد!
50|25|آن كسى كه به شدت مانع خير و متجاوز و در شك و ترديد بوده است;
50|26|همان كسى كه معبود ديگرى با خدا قرارداده بود، (آرى) او را درعذاب شديد بيفكنيد!
50|27|و همنشينش (از شياطين) مى گويد: «پروردگارا! من او را به طغيان وانداشتم، بلكه او خود در گمراهى دور و درازى بود!»
50|28|(خداوند) مى گويد:«نزد من جدال و مخاصمه نكنيد; من پيشتر به شما هشدار داده ام (و اتمام حجّت كرده ام)!
50|29|سخن من تغييرناپذير است، و من هرگز به بندگان ستم نخواهم كرد!»
50|30|(به خاطر بياوريد) روزى را كه به جهنم مى گوييم: «آيا پر شده اى؟!» و او مى گويد: «آيا افزون بر اين هم هست؟!»
50|31|(در آن روز) بهشت را به پرهيزگاران نزديك مى كنند، و فاصله اى از آنان ندارد!
50|32|اين چيزى است كه به شما وعده داده مى شود، براى توبه كاران و حافظان پيمان،
50|33|همان كس كه از خداوند رحمان در نهان بترسد و با قلبى پر انابه در محضر او حاضر شود!
50|34|(به آنان گفته مى شود:) بسلامت وارد بهشت شويد، امروز روز جاودانگى است.
50|35|هرچه بخواهند در آن جا براى آنها هست، و نزد ما افزون بر آن است (نعمتهايى كه به فكر هيچ كس نمى رسد)!
50|36|چه بسيار اقوامى را كه پيش از آنها هلاك كرديم، اقوامى كه از آنان قويتر بودند و شهرها (و كشورها) را گشودند; آيا راه فرارى (از عذاب الهى) وجود دارد؟!
50|37|در اين تذكّرى است براى آن كس كه عقل دارد، يا گوش دل فرا دهد در حالى كه حضور (قلب) داشته باشد.
50|38|ما آسمانها و زمين و آنچه را در ميان آنهاست در شش روز[= شش دوران] آفريديم، و هيچ گونه رنج و سختى به ما نرسيد. (با اين حال چگونه زنده كردن مردگان براى ما مشكل است؟!)
50|39|در برابر آنچه آنها مى گويند شكيبا باش، و پيش از طلوع آفتاب و پيش از غروب تسبيح و حمد پروردگارت را بگوى،
50|40|و در بخشى از شب او را تسبيح كن، و بعد از سجده ها.
50|41|و گوش فرا ده و منتظر روزى باش كه منادى از مكانى نزديك ندا مى دهد،
50|42|روزى كه همگان صيحه رستاخيز را بحق مى شنوند; آن روز، روزِ خروج (از قبرها) است.
50|43|ماييم كه زنده مى كنيم و مى ميرانيم، و بازگشت تنها به سوى ماست.
50|44|روزى كه زمين بسرعت از روى آنها شكافته مى شود و (از قبرها) خارج مى گردند; و اين جمع كردن براى ما آسان است.
50|45|ما به آنچه آنها مى گويند آگاهتريم، و تو مأمور به اجبار آنها (به ايمان) نيستى; پس بوسيله قرآن، كسانى را كه از عذاب من مى ترسند متذكّر ساز (وظيفه تو همين است).
51|1|سوگند به بادهايى كه (ابرها را) به حركت در مى آورند،
51|2|و به آن ابرها كه بار سنگينى (از باران را) با خود حمل مى كنند، 
51|3|و به كشتيهايى كه به آسانى به حركت در مى آيند،
51|4|و سوگند به فرشتگانى كه كارها را تقسيم مى كنند،
51|5|(آرى سوگند به همه اينها) كه آنچه به شما وعده شده قطعاً راست است;
51|6|و بى شك (رستاخيز و) جزاى اعمال واقع شدنى است!
51|7|قسم به آسمان كه داراى چين و شكنهاى زيباست،
51|8|كه شما (درباره قيامت) در گفتار مختلفى هستيد!
51|9|(تنها) كسى از (ايمان به) آن منحرف مى شود كه (از قبول حق) سرباز زده است.
51|10|كشته باد دروغگويان.
51|11|همانها كه در جهل و غفلت فرو رفته اند،
51|12|و پيوسته سؤال مى كنند: «روز جزا كى فرا مى رسد؟!»
51|13|(بگو: آرى) همان روزى است كه آنها را بر آتش عذاب مى كنند!
51|14|(و گفته مى شود:) بچشيد عذاب خود را، اين همان چيزى است كه براى آن شتاب داشتيد!
51|15|به يقين، پرهيزگاران در باغهاى بهشتى و در ميان چشمه ها قرار دارند،
51|16|و آنچه پروردگارشان به آنها بخشيده دريافت مى دارند، زيرا پيش از آن (در سراى دنيا) از نيكوكاران بودند.
51|17|آنها كمى از شب را مى خوابيدند،
51|18|و در سحرگاهان استغفار مى كردند،
51|19|و در اموال آنها حقّى براى سائل و محروم بود.
51|20|و در زمين آياتى براى جويندگان يقين است،
51|21|و در وجود شما (نيز آياتى است); آيا نمى بينيد؟! 
51|22|و روزىِ شما در آسمان است و نيز آنچه شما وعده داده مى شويد.
51|23|سوگند به پروردگار آسمان و زمين كه اين مطلب حق است همان گونه كه شما سخن مى گوييد! 
51|24|آيا خبر مهمانهاى گرامى ابراهيم به تو رسيده است؟!
51|25|در آن زمان كه بر او وارد شدند و گفتند: «سلام بر تو!» او گفت: «سلام بر شما كه گروهى ناآشناييد!» 
51|26|سپس پنهانى به سوى خانواده خود رفت و گوساله فربه (و بريان شده اى را براى آنها) آورد،
51|27|و نزديك آنها گذارد، (ولى با تعجب ديد دست به سوى غذا نمى برند) گفت: «چرا نمى خوريد؟!»
51|28|و (چون غذا نخوردند) از آنها احساس وحشت كرد، گفتند: «نترس (ما فرستادگان و فرشتگان پروردگار توايم)!» و او را بشارت به تولّد پسرى دانا دادند.
51|29|در اين هنگام همسرش جلو آمد در حالى كه (از خوشحالى و تعجّب) فرياد مى كشيد، به صورت خود زد و گفت: «(آيا پسرى خواهم آورد با اينكه) پيرزنى نازا هستم؟!»
51|30|گفتند: «پروردگارت چنين گفته است، و او حكيم و داناست.»
51|31|(ابراهيم) گفت: «اى فرستادگان (خدا) مأموريت شما چيست؟»
51|32|گفتند: «ما به سوى قوم مجرمى فرستاده شده ايم،
51|33|تا بارانى از «گِل هاى متحجّر» بر آنها بفرستيم;
51|34|كه از ناحيه پروردگارت براى اسرافكاران نشان گذاشته شده است.»
51|35|ما مؤمنانى را كه در آن (شهرها) بودند (قبل ازنزول عذاب) خارج كرديم،
51|36|ولى جز يك خانواده با ايمان در آنجا نيافتيم.
51|37|و در آن (شهرهاى بلا ديده) نشانه اى روشن براى كسانى كه از عذاب دردناك مى ترسند به جاى گذارديم. 
51|38|و در سرگذشت موسى نيز(نشانه و درس عبرتى بود)هنگامى كه او را با دليلى آشكار به سوى فرعون فرستاديم;
51|39|امّا او با تمام وجودش روى برتافت و گفت: «اين مرد يا ساحراست ياديوانه!»
51|40|از اين رو ما او و لشكريانش راگرفتيم وبه دريا افكنديم در حالى كه در خورِ سرزنش بود.
51|41|و (همچنين) در سرگذشتِ «عاد» (آيتى است) در آن هنگام كه تندبادى بى باران بر آنها فرستاديم،
51|42|كه بر هيچ چيز نمى گذشت مگر اين كه آن را همچون استخوانهاى پوسيده مى ساخت.
51|43|و نيز در سرگذشت قوم «ثمود» عبرتى است آنگاه كه به آنان گفته شد: «مدتى (كوتاه) بهره مند باشيد (و سپس منتظر عذاب)»
51|44|آنها از فرمان پروردگارشان سرباز زدند، و صاعقه آنان را فراگرفت در حالى كه نگاه مى كردند (بى آنكه قدرت دفاع داشته باشند). 
51|45|(چنان بر زمين افتادند كه) نه توان برخاستن داشتند و نه مى توانستند از كسى يارى طلبند!
51|46|همچنين قوم نوح را پيش از آنها (هلاك كرديم،) چرا كه قوم فاسقى بودند.
51|47|و ما آسمان را با قدرت بنا كرديم، و همواره آن را وسعت مى بخشيم.
51|48|و زمين را گسترديم، و چه خوب گستراننده اى هستيم!
51|49|و از هر چيز يك جفت آفريديم، (و اينها همه براى آن است كه) شايد متذكّر شويد. 
51|50|پس به سوى خدا بگريزيد، كه من از سوى او براى شما انذاركننده اى آشكارم.
51|51|و با خدا معبود ديگرى قرار ندهيد، كه من براى شما از سوى او بيم دهنده اى آشكارم.
51|52|اين گونه است كه هيچ پيامبرى به سوى كسانى كه قبل از آنها بودند فرستاده نشد مگر اين كه گفتند: «او ساحر است يا ديوانه!»
51|53|آيا يكديگر را به آن سفارش مى كردند (كه همه چنين تهمتى بزنند)؟! چنين نيست، بلكه آنها قومى طغيانگرند.
51|54|حال كه چنين است از آنها روى بگردان كه هرگز در خورِ ملامت نخواهى بود;
51|55|و پيوسته تذكّر ده، زيرا تذكّر مؤمنان را سود مى بخشد.
51|56|من جنّ و انس را نيافريدم جز براى اين كه مرا پرستش كنند (و از اين راه تكامل يابند و به من نزديك شوند).
51|57|هرگز از آنها روزى نمى خواهم، و نمى خواهم مرا اطعام كنند.
51|58|زيرا تنها خداوند روزى دهنده و صاحب قدرت است و ناتوانى در او راه ندارد.
51|59|و براى كسانى كه ستم كردند، سهم بزرگى (از عذاب) است همانند سهم يارانشان (از اقوام ستمگر پيشين); بنابراين عجله نكنند!
51|60|پس واى بر كسانى كه كافر شدند از روزى كه به آن وعده داده مى شوند!
52|1|سوگند به كوهِ طور،
52|2|و كتابى كه نوشته شده، 
52|3|در صفحه اى گسترده،
52|4|و سوگند به «بيت المعمور»،
52|5|وسقف برافراشته،
52|6|و درياى مملوّ و برافروخته، 
52|7|كه عذاب پروردگارت واقع شدنى است،
52|8|و چيزى مانع آن نخواهد بود!
52|9|(اين عذاب الهى) در آن روزى است كه آسمان بشدّت به حركت در مى آيد،
52|10|و كوهها از جا كنده و متحرك مى شوند! 
52|11|واى در آن روز بر تكذيب كنندگان، 
52|12|همانها كه در سخنان باطل به بازى مشغولند!
52|13|در آن روز كه آنها را به سوى آتش دوزخ مى رانند.
52|14|(به آنها مى گويند:) اين همان آتشى است كه آن را تكذيب مى كرديد!
52|15|آيا اين (دوزخ كه مى بينيد) سحر است يا شما نمى بينيد؟!
52|16|در آن وارد شويد و بسوزيد; مى خواهيد صبر كنيد يا نكنيد، براى شما يكسان است; تنها به اعمالتان جزا داده مى شويد!
52|17|ولى پرهيزگاران در ميان باغهاى بهشتى و نعمتهاى فراوان جاى دارند،
52|18|و از آنچه پروردگارشان به آنها داده شاد و مسرورند و پروردگارشان آنان را از عذاب دوزخ نگاه داشته است.
52|19|(به آنها گفته مى شود:) بخوريد و بياشاميد گوارا باد (بر شما); اينها در برابر اعمالى است كه انجام مى داديد.
52|20|اين در حالى است كه بر تختهايى كه در كنار هم چيده شده تكيه مى زنند، و «حورالعين» را به همسرىِ آنها در مى آوريم.
52|21|كسانى كه ايمان آوردند و فرزندانشان به پيروى از آنان ايمان اختيار كردند، فرزندانشان را (در بهشت) به آنان ملحق مى كنيم; و از (پاداش) عملشان چيزى نمى كاهيم; و هر كس در گرو اعمال خويش است.
52|22|و همواره از انواع ميوه ها و گوشتها ـ از هر گونه كه بخواهند ـ در اختيارشان مى گذاريم.
52|23|آنها در بهشت جامهاى لبريز (از شراب طهور) را كه نه بيهوده گويى در آن است و نه گناه، از يكديگر مى گيرند.
52|24|و پيوسته بر گِردشان نوجوانانى براى (خدمت) آنان گردش مى كنند كه همچون مرواريدهاى پوشيده در صدفند.
52|25|در اين هنگام رو به يكديگر كرده (از گذشته ها) مى پرسند;
52|26|مى گويند: «ما در ميان خانواده خود ترسان بوديم (مبادا گناهان آنها دامن ما را بگيرد)!
52|27|امّا خداوند بر ما منّت نهاد و از عذاب سخت و نافذ (دوزخ) ما را حفظ كرد.
52|28|ما از پيش او را مى خوانديم (و مى پرستيديم)، كه اوست نيكوكار و مهربان.»
52|29|پس تذكّر ده، كه به نعمت و لطف پروردگارت تو كاهن و مجنون نيستى.
52|30|بلكه آنها مى گويند: «او شاعرى است كه ما انتظار مرگش را مى كشيم!»
52|31|بگو: «انتظار بكشيد كه من هم با شما انتظار مى كشم (شما انتظار مرگ مرا، و من انتظار نابودى شما را با عذاب الهى)!»
52|32|آيا عقلهايشان آنها را به اين اعمال دستور مى دهد، يا قومى طغيانگرند؟!
52|33|يا مى گويند: «قرآن را به خدا افترا بسته»؟! چنين نيست، بلكه آنان ايمان ندارند (و اينها بهانه است).
52|34|اگر راست مى گويند سخنى همانند آن بياورند!
52|35|آيا آنها بدون خالق آفريده شده اند، يا اينكه خود خالق خويشند؟!
52|36|آيا آنها آسمانها و زمين را آفريده اند؟! چنين نيست، آنها جوياى يقين نيستند.
52|37|آيا خزاين پروردگارت نزد آنهاست يا (بر همه چيز عالَم) سيطره دارند؟!
52|38|آيا نردبانى دارند (كه به آسمان بالا مى روند) و اسرار وحى را مى شنوند؟! كسى از آنها كه اسرار وحى را شنيده دليل روشنى بياورد!
52|39|آيا سهم خدا دختران است و سهم شما پسران (كه فرشتگان را دختران خدا مى ناميد)؟!
52|40|آيا تو از آنها پاداشى مى طلبى كه در زير بارِ گران آن قرار دارند؟!
52|41|آيا اسرار غيب نزد آنهاست و از روى آن مى نويسند؟!
52|42|آيا مى خواهند نقشه اى (شيطانى) بكشند؟! ولى بدانند كافران خودشان در دام اين نقشه ها گرفتار مى شوند!
52|43|يا معبودى غير خداوند دارند (كه قول يارى به آنها داده)؟! منزّه است خدا از آنچه همتاى او قرار مى دهند!
52|44|آنها (چنان لجوجند كه) اگر ببينند قطعه سنگى از آسمان (براى عذابشان) سقوط مى كند مى گويند: «اين ابر متراكمى است!» 
52|45|حال كه چنين است آنها را رها كن تا روز مرگ خود را ملاقات كنند!
52|46|روزى كه نقشه هاى آنان سودى به حالشان نخواهد داشت و (از هيچ سو) يارى نمى شوند. 
52|47|و براى كسانى كه ستم كردند عذابى قبل از آن (در همين جهان) است; ولى بيشترشان نمى دانند.
52|48|در راه ابلاغ حكم پروردگارت صبر و استقامت كن، چرا كه تو تحت مراقبت و حفظ ما هستى. و هنگامى كه برمى خيزى پروردگارت را تسبيح و حمد گوى.
52|49|همچنين به هنگام شب او را تسبيح گوى و نيز به هنگام پشت كردن ستارگان (و طلوع صبح).
53|1|سوگند به ستاره هنگامى كه افول مى كند،
53|2|كه هرگز دوست شما [= رسول خدا] گمراه نشده و منحرف نگرديده است،
53|3|و هرگز از روى هواى نفس سخن نمى گويد. 
53|4|آنچه مى گويد چيزى جز وحى (الهى) كه بر او القا شده نيست.
53|5|آن كس كه قدرت عظيمى دارد [= جبرئيل امين] او را تعليم داده است;
53|6|همان كس كه توانايى فوق العاده دارد; آنگاه او [= پيامبر] به حدّ كمال رسيد،
53|7|در حالى كه در افق اعلى بود.
53|8|سپس نزديك و نزديكتر شد،
53|9|تا آن كه فاصله او (با جبرئيل) به اندازه فاصله دو قوس كمان يا كمتر بود;
53|10|در اين جا خداوند آنچه را وحى كردنى بود به بنده اش وحى نمود.
53|11|قلب (پاك او) در آنچه ديد هرگز دروغ نگفت.
53|12|آيا با او درباره آنچه (با چشم خود در معراج) ديده مجادله مى كنيد؟!
53|13|و بار ديگر نيز او را مشاهده كرد،
53|14|نزد «سدرة المنتهى»،
53|15|كه «بهشت جاويدان» در آن جاست. 
53|16|در آن هنگام كه چيزى [= نور خيره كننده اى] سدرة المنتهى را پوشانده بود،
53|17|چشم او هرگز منحرف نشد و طغيان نكرد (آنچه ديد واقعيّت بود)
53|18|به يقين او بزرگترين نشانه هاى پروردگارش را (در آن سفر آسمانى) ديد.
53|19|به من خبر دهيد آيا بتهاى «لات» و «عزّى»،
53|20|و «منات» كه سوّمين آنهاست (دختران خدا هستند)؟!
53|21|آيا سهم شما پسر است و سهم او دختر؟! (در حالى كه به زعم شما دختران كم ارزش ترند!)
53|22|دراين صورت اين تقسيمى ناعادلانه است.
53|23|اينها فقط نامهايى است كه شما و پدرانتان بر آنها گذاشته ايد (نامهايى بى محتوا و اسمهايى بى مسمّا)، و هرگز خداوند دليل و حجّتى بر آن نازل نكرده; آنان فقط از گمانهاى بى اساس و هواى نفس پيروى مى كنند در حالى كه هدايت از سوى پروردگارشان براى آنها آمده است.
53|24|آيا آنچه انسان تمنّا دارد به آن مى رسد؟!
53|25|در حالى كه آخرت و دنيا از آنِ خداست (و بدون اراده او كسى به چيزى نمى رسد).
53|26|و چه بسيار فرشتگان آسمانها كه شفاعت آنها سودى نمى بخشد مگر پس از آن كه خدا براى هركس بخواهد و راضى باشد اجازه (شفاعت) دهد.
53|27|كسانى كه به آخرت ايمان ندارند، فرشتگان را دختران (خدا) نامگذارى مى كنند. 
53|28|آنها هرگز در اين باره دانشى ندارند،تنها از گمان بى پايه پيروى مى كنند با اين كه «گمان» هرگز (انسان را) از حق بى نياز نمى كند.
53|29|حال كه چنين است از كسى كه از ياد ما روى گردانده و جز زندگى دنيا را نخواسته، اعراض كن.
53|30|اين آخرين حدّ آگاهى آنهاست; پروردگار تو كسانى را كه از راه او گمراه شده اند بهتر مى شناسد، و (همچنين) هدايت يافتگان را از همه بهتر مى شناسد.
53|31|و براى خداست آنچه در آسمانها و آنچه در زمين است تا بدكاران را به كيفر كارهايشان برساند و نيكوكاران را در برابر اعمالشان پاداش دهد.
53|32|همان كسانى كه از گناهان كبيره و اعمال زشت دورى مى كنند، جز گناهان صغيره (كه گاه آلوده آن مى شوند); (و بدان كه) آمرزش پروردگار تو گسترده است; او نسبت به شما از همه آگاهتر است از آن هنگام كه شما را از زمين آفريد و در آن موقع كه بصورت جنينهايى در شكم مادرانتان بوديد; پس خودستايى نكنيد، او پرهيزگاران را بهتر مى شناسد.
53|33|آيا ديدى آن كس را كه (از حق) روى گردان شد؟!
53|34|و كمى عطا كرد، و امساك نمود! (و گناهش را به گردن ديگرى افكند)
53|35|آيا نزد او علم غيب است و مى بيند (كه ديگران مى توانند گناهان او را بر دوش گيرند)؟!
53|36|آيا از آنچه در كتب موسى نازل گرديده با خبر نشده است؟! 
53|37|و (نيز از آنچه در كتب) ابراهيم، همان كسى كه وظيفه خود را بطور كامل ادا كرد...
53|38|كه هيچ گنهكارى بارِ گناه ديگرى را بر دوش نمى گيرد،
53|39|و اين كه براى انسان چيزى جز (حاصل) سعى و كوشش او نيست،
53|40|و اين كه تلاش او بزودى ديده مى شود،
53|41|سپس به او جزاى كامل داده خواهد شد.
53|42|و (آيا از كتب پيشين انبيا به او نرسيده است) اينكه همه امور به پروردگارت منتهى مى گردد؟!
53|43|و اين كه اوست كه خنداند و گرياند،
53|44|و اوست كه ميراند و زنده كرد،
53|45|و اوست كه دو زوج نر و ماده را آفريد،
53|46|از نطفه ناچيزى در آن هنگام كه (در رحم) ريخته مى شود،
53|47|و اين كه بر خداست ايجاد عالَم ديگر (تا عدالت اجرا گردد)،
53|48|و اين كه اوست كه بى نياز كرد و سرمايه باقى بخشيد،
53|49|و اين كه اوست پروردگار ستاره (بزرگ و درخشنده) «شعرى»!
53|50|(و آيا به انسان نرسيده است كه در كتب انبياى پيشين آمده) اينكه خداوند قوم «عاد نخستين» را (به كيفر اعمالشان) هلاك كرد؟
53|51|و همچنين قوم «ثمود» را، و كسى از آنان را باقى نگذارد!
53|52|و نيز قوم نوح را پيش از آنها، چرا كه آنان از همه ظالم تر و طغيانگرتر بودند!
53|53|و نيز شهرهاى زير و رو شده (قوم لوط) را فرو كوبيد،
53|54|سپس آنها را با عذاب سنگين پوشانيد!
53|55|(بگو:) در كدام يك از نعمتهاى پروردگارت مى توانى ترديد كنى؟!
53|56|اين (پيامبر) بيم دهنده اى از (زمره) بيم دهندگان پيشين است.
53|57|آنچه بايد نزديك شود، نزديك شده است (و قيامت فرا مى رسد)،
53|58|و هيچ كس جز خدا نمى تواند سختيهاى آن را برطرف سازد. 
53|59|آيا از اين سخن تعجب مى كنيد،
53|60|و مى خنديد و نمى گرييد،
53|61|و پيوسته در غفلت و هوسرانى به سر مى بريد؟!
53|62|پس (بيدار شويد و همه) براى خدا سجده كنيد و او را بپرستيد.
54|1|قيامت نزديك شد و ماه از هم شكافت!
54|2|و هرگاه نشانه و معجزه اى را ببينند روى برمى گردانند و مى گويند: «اين سحرى هميشگى است».
54|3|آنها (آيات خدا را) تكذيب كردند و از هواى نفسشان پيروى نمودند; و هر امرى سرانجامى دارد (و حق عاقبت آشكار خواهد شد).
54|4|به اندازه كافى براى بازداشتن از بديها اخبار (و سرگذشت امتهاى پيشين) به آنان رسيده است.
54|5|(اين آيات،) حكمت بالغه (و رساى الهى) است; امّا انذارها (براى افراد لجوج) فايده نمى دهد.
54|6|بنابراين از آنها روى بگردان. و روزى را به ياد آور كه دعوت كننده الهى (مردم را) به امر (وحشتناك و) ناخوشايندى [= حساب اعمال] دعوت مى كند!
54|7|آنان در حالى كه چشمهايشان از شدّت وحشت به زير افتاده، همچون ملخهايى كه به هرسو پراكنده مى شوند از قبرها بيرون مى آيند،
54|8|در حالى كه به سوى اين دعوت كننده الهى گردن مى كشند;كافران مى گويند: «امروز روز سخت (و دردناكى) است!»
54|9|پيش از آنها قوم نوح (پيامبرشان را) تكذيب كردند، (آرى) بنده ما را تكذيب كرده و گفتند: «او ديوانه است.» و (با انواع آزارها از ادامه رسالتش) بازداشته شد.
54|10|او به پيشگاه پروردگار عرضه داشت: «من مغلوب (اين قوم طغيانگر) شده ام، پس (مرا) يارى كن!»
54|11|در اين هنگام درهاى آسمان را با آبى فراوان و بى وقفه گشوديم;
54|12|و زمين را شكافتيم و چشمه هاى زيادى بيرون فرستاديم; و اين دو آب براى هدفى كه مقدّر شده بود درآميختند (و درياى وحشتناكى تشكيل شد)!
54|13|و او را بر (كشتى) ساخته شده از الواح و ميخها سوار كرديم;
54|14|(آن كشتى) تحت مراقبت ما حركت مى كرد. اين پاداشى بود براى كسانى كه (از سوى دشمنان) مورد انكار قرار گرفته بودند.
54|15|ما اين ماجرا را بعنوان نشانه اى در ميان امتها باقى گذارديم; آيا كسى هست كه پند گيرد؟!
54|16|(اكنون بنگريد) عذاب و انذارهاى من چگونه بود!
54|17|ما قرآن را براى پند گرفتن آسان ساختيم; آيا كسى هست كه پند گيرد؟!
54|18|قوم عاد (نيز پيامبر خود را) تكذيب كردند;پس (ببينيد) عذاب و انذارهاى من چگونه بود!
54|19|ما تندباد وحشتناك و سردى را در روزى شومِ مستمر بر آنان فرستاديم،
54|20|كه مردم را همچون تنه هاى نخل ريشه كن شده از جا برمى كند!
54|21|پس (ببينيد) عذاب و انذارهاى من چگونه بود!
54|22|ما قرآن را براى پند گرفتن آسان ساختيم; آيا كسى هست كه پند گيرد؟!
54|23|طايفه ثمود (نيز) انذارهاى الهى را تكذيب كردند،
54|24|و گفتند: «آيا ما از بشرى از جنس خود پيروى كنيم؟! اگر چنين كنيم در گمراهى و جنون خواهيم بود.
54|25|آيا از ميان ما تنها بر او وحى نازل شده؟! نه، او دروغگوى هوسبازى است.»
54|26|ولى فردا مى فهمند چه كسى دروغگوى هوسباز است!
54|27|(به صالح گفتيم:) ما «ناقه» را براى آزمايش آنها مى فرستيم; در انتظار پايان كار آنان باش و صبر كن!
54|28|و به آنها خبر ده كه آب(قريه) بايد در ميانشان تقسيم شود، (يك روز سهم ناقه، و يك روز براى آنها) و هر يك براى سهم خود بايد حاضر شوند.
54|29|(ولى سرانجام) يكى از ياران خود را (براى از بين بردن ناقه) صدا زدند، او به سراغ اين كار آمد و (ناقه را) پى كرد.
54|30|پس (بنگريد) عذاب و انذارهاى من چگونه بود!
54|31|ما فقط يك صيحه (آسمانى) بر آنها فرستاديم و به دنبال آن همگى بصورت گياهان خشك كه براى خوراك چهارپايان آماده مى كنند درآمدند
54|32|ما قرآن را براى پند گرفتن آسان ساختيم; آيا كسى هست كه پند گيرد؟!
54|33|قوم لوط انذارها (ى پى در پى پيامبرشان) را تكذيب كردند;
54|34|ما بر آنها طوفانى از شن فرستاديم (و همه را هلاك كرد)، جز خاندان لوط كه سحرگاهان نجاتشان داديم.
54|35|اين نعمتى بود از ناحيه ما; اين گونه هر كسى را كه شكر كند پاداش مى دهيم.
54|36|او آنها را از مجازات ما بيم داد، ولى آنها اصرار بر مجادله و القاى شك در برابر انذارهاى الهى داشتند.
54|37|آنها از او خواستند ميهمانانش را در اختيارشان بگذارد; ولى ما چشمانشان را نابينا كرديم (و گفتيم:) بچشيد عذاب و انذارهاى مرا!
54|38|سرانجام صبحگاهان و در اوّل روز عذابى طولانى به سراغشان آمد.
54|39|(و گفتيم:) پس بچشيد عذاب وانذارهاى مرا! 
54|40|ما قرآن را براى پند گرفتن آسان ساختيم; آيا كسى هست كه پند گيرد؟!
54|41|و (همچنين) انذارها و هشدارها (يكى پس از ديگرى) به سراغ فرعونيان آمد،
54|42|امّا آنها همه آيات ما را تكذيب كردند، و ما آنها را گرفتيم و مجازات كرديم، گرفتن قدرتمندى توانا! 
54|43|آيا كافران شما بهتر از آنانند يا براى شما امان نامه اى در كتب آسمانى نازل شده است؟!
54|44|يا مى گويند: «ماجماعتى متحد و پيروزيم»؟!
54|45|(امّا) بزودى جمعشان شكست مى خورد و پا به فرار مى گذارند! 
54|46|(علاوه بر اين) رستاخيز موعد آنهاست، و مجازات قيامت هولناكتر و تلخ تر است!
54|47|مجرمان در گمراهى و شعله هاى آتشند،
54|48|در آن روز كه به صورت در آتش دوزخ كشيده مى شوند (و به آنها گفته مى شود:) بچشيد عذاب دوزخ را!
54|49|به يقين ما هر چيز را به اندازه آفريديم.
54|50|و فرمان ما يك امر بيش نيست، همچون يك چشم بر هم زدن.
54|51|ما كسانى را كه در گذشته شبيه شما بودند هلاك كرديم; آيا كسى هست كه پند گيرد؟!
54|52|و هر كارى را انجام دادند در نامه هاى اعمالشان ثبت است،
54|53|و هر كار كوچك و بزرگى نوشته شده است.
54|54|به يقين پرهيزگاران در باغها و نهرهاى بهشتى جاى دارند،
54|55|در جايگاه صدق نزد خداوند حاكم مقتدر.
55|1|خداوند رحمان،
55|2|قرآن را تعليم فرمود، 
55|3|انسان را آفريد،
55|4|و به او سخن گفتن آموخت.
55|5|خورشيد و ماه با حساب دقيقى در گردشند،
55|6|و گياهان و درختان براى خدا سجده مى كنند. 
55|7|و آسمان را برافراشت، و ميزان و قانون نهاد،
55|8|تا در ميزان طغيان نكنيد (و از مسير عدالت منحرف نشويد)،
55|9|و وزن را براساس عدل برپا داريد و در سنجش كاستى نكنيد.
55|10|و زمين را براى مردم آفريد،
55|11|كه در آن ميوه ها و نخلهاى پرشكوفه است،
55|12|و دانه هايى كه همراه با ساقه و برگى است كه بصورت كاه (و خوراك حيوانات) در مى آيد، و گياهان خوشبو.
55|13|پس (اى گروه جن و انس) كدامين نعمتهاى پروردگارتان را انكار مى كنيد؟!
55|14|انسان را از گلِ خشكيده اى همچون سفال آفريد،
55|15|و جنّ را از شعله هاى آتش خلق كرد.
55|16|پس كدامين نعمتهاى پروردگارتان را انكار مى كنيد؟!
55|17|او پروردگارِ دو مشرق و دو مغرب است.
55|18|پس كدامين نعمتهاى پروردگارتان را انكار مى كنيد؟!
55|19|دو درياى مختلف (شور و شيرين، گرم و سرد) را در كنار هم قرار داد، در حالى كه با هم تماس دارند;
55|20|در ميان آن دو مانعى است كه يكى بر ديگرى غلبه نمى كند (و به هم نمى آميزند).
55|21|پس كدامين نعمتهاى پروردگارتان را انكار مى كنيد؟!
55|22|از آن دو، لؤلؤ و مرجان خارج مى شود.
55|23|پس كدامين نعمتهاى پروردگارتان را انكار مى كنيد؟!
55|24|و براى او (و از ناحيه او) است كشتيهاى كوه پيكر ساخته شده كه در دريا به حركت در مى آيند!
55|25|پس كدامين نعمتهاى پروردگارتان را انكار مى كنيد؟!
55|26|همه كسانى كه روى آن [= زمين] هستند فانى مى شوند، 
55|27|و تنها ذات صاحب جلال و گرامى پروردگارت باقى مى ماند.
55|28|پس كدامين نعمتهاى پروردگارتان را انكار مى كنيد؟!
55|29|تمام كسانى كه در آسمانها و زمين هستند از او تقاضا مى كنند، و او هر روز در شأن و كارى است.
55|30|پس كدامين نعمتهاى پروردگارتان را انكار مى كنيد؟!
55|31|اى دو گروه انس و جن! بزودى به (حساب) شما مى پردازيم!
55|32|پس كدامين نعمتهاى پروردگارتان را انكار مى كنيد؟! 
55|33|اى گروه جنّ و انس! اگر مى توانيد از مرزهاى آسمانها و زمين بگذريد، پس بگذريد، ولى هرگز نمى توانيد، مگر با نيرويى (فوق العاده).
55|34|پس كدامين نعمتهاى پروردگارتان را انكار مى كنيد؟!
55|35|(در قيامت) شعله هايى از آتش، و دودهايى متراكم بر شما فرستاده مى شود; و نمى توانيد از كسى يارى بطلبيد.
55|36|پس كدامين نعمتهاى پروردگارتان را انكار مى كنيد؟!
55|37|در آن هنگام كه آسمان شكافته شود و همچون روغن مذاب گلگون گردد (حوادث هولناكى رخ مى دهد كه تاب تحمّل آن را نخواهيد داشت).
55|38|پس كدامين نعمتهاى پروردگارتان را انكار مى كنيد؟! 
55|39|در آن روز هيچ كس از انس و جن از گناهش سؤال نمى شود (و همه چيز روشن است). 
55|40|پس كدامين نعمتهاى پروردگارتان را انكار مى كنيد؟!
55|41|مجرمان از چهره هايشان شناخته مى شوند; و موهاى پيش سر، و پاهايشان را مى گيرند (و به دوزخ مى افكنند).
55|42|پس كدامين نعمتهاى پروردگارتان را انكار مى كنيد؟!
55|43|اين همان دوزخى است كه مجرمان آن را انكار مى كردند.
55|44|اكنون در ميان آن و آب سوزان در رفت و آمدند.
55|45|پس كدامين نعمتهاى پروردگارتان را انكار مى كنيد؟!
55|46|و براى كسى كه از مقام پروردگارش خائف است، دو باغ بهشتى است.
55|47|پس كدامين نعمتهاى پروردگارتان را انكار مى كنيد؟!
55|48|(آن دو باغ بهشتى) داراى انواع نعمتها (و درختان پرطراوت) است. 
55|49|پس كدامين نعمتهاى پروردگارتان را انكار مى كنيد؟!
55|50|در آنها دو چشمه هميشه جارى است.
55|51|پس كدامين نعمتهاى پروردگارتان را انكار مى كنيد؟!
55|52|در آن دو، از هر ميوه اى دو نوع وجود دارد (هر يك از ديگرى بهتر).
55|53|پس كدامين نعمتهاى پروردگارتان را انكار مى كنيد؟!
55|54|اين در حالى است كه آنها بر فرشهايى تكيه كرده اند با آسترهايى از ديبا و ابريشم، وميوه هاى رسيده آن دو باغ بهشتى نزديك (و در دسترس) است.
55|55|پس كدامين نعمتهاى پروردگارتان راانكار مى كنيد؟!
55|56|در آن باغهاى بهشتى زنانى هستند كه جز به همسران خود عشق نمىورزند; و هيچ انس و جنّى پيش از ايشان با آنان تماس نداشته است.
55|57|پس كدامين نعمتهاى پروردگارتان را انكار مى كنيد؟! 
55|58|آنها همچون ياقوت و مرجانند.
55|59|پس كدامين نعمتهاى پروردگارتان را انكار مى كنيد؟!
55|60|آيا جزاى نيكى جز نيكى است؟!
55|61|پس كدامين نعمتهاى پروردگارتان را انكار مى كنيد؟!
55|62|و پايين تر از آنها، دو باغ بهشتى (ديگر) است.
55|63|پس كدامين نعمتهاى پروردگارتان را انكار مى كنيد؟!
55|64|هر دو خرّم و سرسبزند.
55|65|پس كدامين نعمتهاى پروردگارتان را انكار مى كنيد؟!
55|66|در آنها دو چشمه جوشنده است.
55|67|پس كدامين نعمتهاى پروردگارتان را انكار مى كنيد؟!
55|68|در آنها ميوه هاى فراوان و درخت خرما و انار است.
55|69|پس كدامين نعمتهاى پروردگارتان را انكار مى كنيد؟!
55|70|و در آن باغهاى بهشتى زنانى نيكوخلق و زيبايند.
55|71|پس كدامين نعمتهاى پروردگارتان را انكار مى كنيد؟!
55|72|حوريانى كه در خيمه هاى بهشتى مستورند.
55|73|پس كدامين نعمتهاى پروردگارتان را انكار مى كنيد؟!
55|74|هيچ انس و جنّى پيش از ايشان با آنها تماس نداشته است
55|75|پس كدامين نعمتهاى پروردگارتان را انكار مى كنيد؟! 
55|76|اين در حالى است كه بهشتيان بر تختهايى سبز رنگ بسيار ممتاز و زيبا تكيه زده اند.
55|77|پس كدامين نعمتهاى پروردگارتان را انكار مى كنيد؟!
55|78|پربركت و زوال ناپذير است نام پروردگار صاحب جلال و بزرگوار تو.
56|1|هنگامى كه واقعه عظيم (قيامت) واقع شود، 
56|2|هيچ كس نمى تواند آن را انكار كند.
56|3|(اين واقعه) گروهى را پايين مى آورد و گروهى را بالا مى برد.
56|4|در آن هنگام كه زمين بشدّت به لرزه درمى آيد، 
56|5|و كوهها درهم كوبيده مى شود،
56|6|و بصورت غبار پراكنده درمى آيد، 
56|7|و شما (در آن زمان) سه گروه خواهيد بود. 
56|8|(نخست) سعادتمندان و خجستگان (هستند); چه سعادتمندان و خجستگانى! 
56|9|و (گروه ديگر) شقاوتمندان و شومانند، چه شقاوتمندان و شومانى!
56|10|و (سوّمين گروه) پيشگامان پيشگامند،
56|11|آنها مقربانند.
56|12|در باغهاى پرنعمت بهشت (جاى دارند).
56|13|گروه زيادى (از آنها) از امّتهاى نخستين اند،
56|14|و اندكى از امّتهاى آخرين.
56|15|(مقرّبان) بر تختهايى كه در صفوف مختلف در كنار هم چيده شده قرار دارند،
56|16|در حالى كه بر آنها تكيه زده و رو به روى يكديگرند.
56|17|نوجوانانى جاودان (در شكوه و طراوت) پيوسته برگرد آنان مى گردند،
56|18|با قدحها و كوزه ها و جامهايى لبريز از شراب طهور.
56|19|شرابى كه نه از آن دردسر مى گيرند و نه مست مى شوند.
56|20|و ميوه هايى از هر نوع كه انتخاب كنند،
56|21|و گوشت پرنده از هرگونه كه مايل باشند.
56|22|و همسرانى از حورالعين دارند،
56|23|همچون مرواريد (در صدف) پنهان.
56|24|اينها پاداشى است مطابق اعمالى كه انجام مى دادند.
56|25|در آنجا نه لغو و بيهوده اى مى شنوند نه سخنان گناه آلود;
56|26|تنها سخنى كه مى شنوند «سلام» است «سلام».
56|27|و اصحاب يمين و خجستگان، چه اصحاب يمين و خجستگانى!
56|28|آنها در سايه درختان «سدرِ» بى خار قرار دارند،
56|29|و در سايه درخت (خوش رنگ و پر برگ) «طلح»،
56|30|و سايه اى گسترده، 
56|31|و در كنار آبشارها،
56|32|و ميوه هاى فراوان،
56|33|كه هرگز پايان نمى گيرد و ممنوع نمى شود، 
56|34|و همسرانى والا مقام.
56|35|ما آنها را آفرينش نوينى بخشيديم،
56|36|و همه را دوشيزه قرارداديم،
56|37|زنانى كه تنها به همسرشان عشق مى ورزند (و خوش زبان و فصيح) و همسن و سالند.
56|38|اينها همه براى اصحاب يمين است،
56|39|كه گروهى از امّتهاى نخستينند،
56|40|و گروهى از امّتهاى آخرين.
56|41|واصحاب شمال، چه اصحاب شمالى (كه نامه اعمالشان به نشانه جرمشان به دست چپ آنها داده شده)
56|42|آنها در ميان بادهاى كُشنده و آب سوزان قرار دارند،
56|43|و در سايه دودهاى متراكم و آتش زا!
56|44|سايه اى كه نه خنك است و نه آرام بخش.
56|45|آنها پيش از اين (در عالَم دنيا) مست و مغرور نعمت بودند،
56|46|و همواره بر گناهان بزرگ اصرار مى ورزيدند،
56|47|و مى گفتند: «هنگامى كه ما مُرديم و خاك و استخوان شديم، آيا برانگيخته خواهيم شد؟! 
56|48|و آيا پدران نخستين ما (برانگيخته مى شوند)؟!»
56|49|بگو: «اوّلين و آخرين،
56|50|همگى در موعد روزى معين گردآورى مى شوند،
56|51|سپس شما اى گمراهان تكذيب كننده!
56|52|به يقين از درخت (نفرت انگيز) زقّوم مى خوريد،
56|53|و شكمها را از آن پر مى كنيد،
56|54|و روى آن از آب سوزان مى نوشيد، 
56|55|و همچون شتران تشنه، از آن مى آشاميد.
56|56|اين است وسيله پذيرايى از آنها در روز جزا!»
56|57|ما شما را آفريديم; پس چرا (آفرينش مجدّد را) تصديق نمى كنيد؟! 
56|58|آيا از نطفه اى كه (در رحم) مى ريزيد آگاهيد؟!
56|59|آيا شما آن را (در دوران جنينى) آفرينش (پى در پى) مى دهيد يا ما آفريدگاريم؟!
56|60|ما در ميان شما مرگ را مقدّر ساختيم; و هرگز كسى بر ما پيشى نمى گيرد.
56|61|تا شما را به صورت ديگرى تبديل كرده و در جهانى كه نمى دانيد آفرينشى (تازه) بخشيم! 
56|62|شما عالَم نخستين را دانستيد; پس چرا متذكّر نمى شويد(كه جهانى بعد از آن است)؟!
56|63|آيا درباره آنچه كشت مى كنيد انديشيده ايد؟!
56|64|آيا شما آن را مى رويانيد يا ما مى رويانيم؟!
56|65|اگر مى خواستيم آن را مبدّل به كاه در هم كوبيده مى كرديم تا در تعجب فرو رويد!
56|66|(بگونه اى كه مى گفتيد:) براستى ما زيان كرده ايم،
56|67|بلكه ما بكلى محروم شده ايم!
56|68|آيا به آبى كه مى نوشيد انديشيده ايد؟!
56|69|آيا شما آن را از ابر نازل كرده ايد يا ما نازل مى كنيم؟!
56|70|اگر مى خواستيم، اين آب گوارا را تلخ و شور قرار مى داديم; پس چرا شُكر نمى كنيد؟! 
56|71|آيا درباره آتشى كه مى افروزيد فكر كرده ايد؟!
56|72|آيا شما درخت آن را آفريده ايد يا ما آفريده ايم؟!
56|73|ما آن را وسيله يادآورى (براى همگان) و وسيله زندگى براى مسافران قرار داده ايم.
56|74|حال كه چنين است به نام پروردگار بزرگت تسبيح گوى (و او را پاك و منزّه بشمار).
56|75|سوگند به جايگاه ستارگان (و محل طلوع و غروب آنها)!
56|76|و اين سوگندى است بسيار بزرگ، اگر بدانيد!
56|77|كه آن، قرآن پر ارزشى است،
56|78|كه در كتاب محفوظى جاى دارد،
56|79|و جز پاكان نمى توانند به آن دست زنند (و دست يابند).
56|80|آن از سوى پروردگار جهانيان نازل شده;
56|81|آيا اين سخن را [= اين قرآن را با اوصافى كه گفته شد] سست و كوچك مى شمريد،
56|82|و به جاى شكر روزيهايى كه به شما داده شده (آن را) تكذيب مى كنيد؟!
56|83|پس چرا هنگامى كه جان به گلوگاه مى رسد (توانايى بازگرداندن آن را نداريد)؟!
56|84|و شما در اين حال نظاره مى كنيد (و كارى از دستتان ساخته نيست); 
56|85|و ما از شما به او نزديكتريم ولى نمى بينيد.
56|86|اگر (با انتقال به سراى ديگر، هرگز در برابر اعمالتان) جزا داده نمى شويد،
56|87|پس آن (روح) را بازگردانيد اگر راست مى گوييد!
56|88|(ولى) هرگاه او از مقرّبان باشد،
56|89|در رَوْح و ريحان و بهشت پرنعمت است.
56|90|امّا اگر از اصحاب يمين باشد،
56|91|(به او گفته مى شود:) سلام بر تو از سوى اصحاب يمين (كه از ياران تواند).
56|92|امّا اگر او از تكذيب كنندگان گمراه باشد،
56|93|با آب سوزان دوزخ پذيرايى مى شود
56|94|و سرنوشت او ورود در آتش جهنم است; 
56|95|به يقين حق و يقين اين است. 
56|96|پس به نام پروردگار بزرگت تسبيح كن (و او را منزّه بشمار).
57|1|آنچه در آسمانها و زمين است براى خدا تسبيح مى گويند; و او توانا و حكيم است. 
57|2|مالكيّت و حاكميّت آسمانها و زمين از آنِ اوست; زنده مى كند و مى ميراند; و او بر هر چيز تواناست.
57|3|اوست اوّل و آخر و پيدا و پنهان; و او به هر چيز داناست.
57|4|او كسى است كه آسمانها و زمين را در شش روز [= شش دوران] آفريد; سپس بر عرش قدرت قرارگرفت (و به تدبير جهان پرداخت); آنچه را در زمين داخل مى شود مى داند، و آنچه را از آن خارج مى شود و آنچه از آسمان نازل مى گردد و آنچه به آسمان بالا مى رود; و هر جا باشيد او با شماست، و خداوند نسبت به آنچه انجام مى دهيد بيناست.
57|5|مالكيّت و حاكميت آسمانها و زمين از آنِ اوست; و همه امور به سوى او بازگردانده مى شود.
57|6|شب رادر روز داخل مى كند و روز را در شب; و او به آنچه در درون سينه ها وجود دارد داناست.
57|7|به خدا وپيامبرش ايمان بياوريد و از آنچه شما را جانشين و نماينده (خود) در آن قرارداده انفاق كنيد; (زيرا) كسانى كه از شما ايمان بياورند و انفاق كنند، اجربزرگى دارند.
57|8|چرا به خدا ايمان نمى آوريد در حالى كه پيامبر شما را مى خواند كه به پروردگارتان ايمان بياوريد، و از شما پيمان گرفته است (پيمانى از طريق فطرت و خرد)، اگر اهل ايمان آوردن هستيد؟!
57|9|او كسى است كه آيات روشنى بر بنده اش نازل مى كند تا شما را از تاريكيها به سوى نور خارج كند; و خداوند نسبت به شما رئوف و مهربان است.
57|10|چرا در راه خدا انفاق نمى كنيد در حالى كه ميراث آسمانها و زمين همه از آنِ خداست (و كسى چيزى را با خود نمى برد)؟! كسانى كه قبل از پيروزى انفاق كردند و جنگيدند (با كسانى كه پس از پيروزى انفاق كردند) يكسان نيستند; آنها والا مقام تر از كسانى هستند كه بعد از فتح انفاق نمودند و جنگ كردند; و خداوند به هر دو وعده نيك داده; و خدا به آنچه انجام مى دهيد آگاه است.
57|11|كيست كه به خدا وام نيكو دهد (و از اموالى كه به او ارزانى داشته انفاق كند) تا خداوند آن را براى او چندين برابر كند؟ و براى او پاداش پرارزشى است!
57|12|(اين پاداش) در روزى است كه مردان و زنان با ايمان را مى نگرى كه نورشان پيشِ رو و در سمتِ راستشان بسرعت حركت مى كند(وبه آنهامى گويند:) بشارت باد بر شما امروز به باغهاى بهشتى كه نهرها از پاى درختان آن جارى است; جاودانه در آن خواهيد ماند. و اين همان رستگارى بزرگ است.
57|13|همان روزى كه مردان و زنان منافق به مؤمنان مى گويند: «نظرى به ما بيفكنيد تا از نور شما پرتوى برگيريم.» به آنها گفته مى شود: «به پشت سرِ خود بازگرديد و نورى به دست آوريد.» در اين هنگام ديوارى ميان آنها زده مى شود كه درى دارد، درونش رحمت است و از طرف برونش عذاب.
57|14|آنها بهشتيان را صدا مى زنند: «مگر ما با شما نبوديم؟!» مى گويند: «آرى، ولى شما خود را به گمراهى افكنديد و انتظار (نابودى حق را) كشيديد، و (در همه چيز) شك و ترديد داشتيد، و آرزوهاى دور و دراز شما را فريب داد تا فرمان خدا فرا رسيد، و شيطان فريبكار شما را در برابر (فرمان) خداوند فريب داد.
57|15|پس امروز نه از شما فديه اى پذيرفته مى شود، و نه از كافران; و جايگاهتان آتش است و همان شايسته شماست; و چه بد سرانجامى است!»
57|16|آيا وقت آن نرسيده است كه دلهاى كسانى كه ايمان آورده اند، در برابر ذكر خدا و آنچه از حق نازل شده است خاشع گردد و مانند كسانى نباشند كه در گذشته به آنها كتاب آسمانى داده شد، سپس زمانى طولانى بر آنها گذشت و قلبهايشان (بر اثر فراموشكارى) قساوت يافت; و بسيارى از آنها گنهكارند؟!
57|17|بدانيد خداوند زمين را بعد از مرگ آن زنده مى كند. ما آيات (خود) را براى شما بيان كرديم، شايد بيانديشيد.
57|18|مردان و زنان انفاق كننده، و آنها كه (از اين راه) به خدا «قرض الحسنه» دهند، (پاداششان) براى آنان مضاعف مى شود و پاداش پرارزشى دارند.
57|19|كسانى كه به خدا و پيامبرانش ايمان آوردند، آنها صديقان و شاهدان نزد پروردگارشانند; براى آنان است پاداش (اعمال) شانو نور (ايمان)شان; و كسانى كه كافر شدند وآيات ما را تكذيب كردند، آنها اهل دوزخ.
57|20|بدانيد زندگى دنيا تنها بازى و سرگرمى و تجمّل پرستى و فخرفروشى در ميان شما و افزون طلبى در اموال و فرزندان است، همانندبارانى كه محصولش كشاورزان را در شگفتى و سرور فرو مى برد، سپس خشك مى شود به گونه اى كه آن را زرد رنگ مى بينى; سپس تبديل به كاه مى شود. (آرى دنيا نيز به همين سرعت مى گذرد) و در آخرت، عذاب شديد است يا آمرزش و رضاى الهى; و زندگى دنيا چيزى جز متاع فريب نيست.
57|21|به پيش تازيد براى رسيدن به آمرزش پروردگارتان و بهشتى كه پهنه آن مانند پهنه آسمان و زمين است و براى كسانى كه به خدا و پيامبرانش ايمان آورده اند; آماده شده است، اين فضل خداوند است كه به هركس بخواهد مى دهد; و خداوند داراى فضل عظيم است.
57|22|هيچ مصيبتى (ناخواسته) در زمين و نه در وجود شما روى نمى دهد مگر اين كه همه آنها قبل از آن كه زمين را بيافرينيم در لوح محفوظ ثبت است; و اين امر براى خدا آسان است.
57|23|اين بخاطر آن است كه براى آنچه از دست داده ايد تأسف نخوريد، و به آنچه به شما داده است دلبسته و شادمان نباشيد; و خداوند هيچ متكبّر فخرفروشى را دوست ندارد.
57|24|همان كسانى كه بخل مىورزند ومردم را به بخل دعوت مى كنند; و هر كس (از اين فرمان الهى) روى گردان شود، (به خود زيان مى رساند، چرا كه) خداوند بى نياز و شايسته ستايش است.
57|25|ما پيامبران خود را با دلايل روشن فرستاديم، و با آنها كتاب آسمانى و ميزان (شناسايىِ حق از باطل و قوانين عادلانه) نازل كرديم تا مردم قيام به عدالت كنند; و آهن را آفريديم كه در آن نيروى شديد و منافعى براى مردم است، تا مشخص شود چه كسى خدا و پيامبرانش را يارى مى كند بى آن كه او را ببيند; خداوند توانا و شكست ناپذير است.
57|26|ما نوح و ابراهيم را فرستاديم، و در دودمان آن دو نبوّت و كتاب قرار داديم; بعضى از آنها هدايت يافته اند و بسيارى از آنها گنهكارند. 
57|27|سپس در پى آنان پيامبران (ديگر) خود را فرستاديم، و به دنبال آنان عيسى بن مريم را مبعوث كرديم و به او انجيل عطا كرديم، و در دل هاى كسانى كه از او پيروى كردند رأفت و رحمت قرار داديم; و رهبانيّتى را كه ابداع كرده بودند، ما بر آنان مقرّر نداشته بوديم; گرچه هدفشان جلب خشنودى خدا بود، ولى حق آن را رعايت نكردند; از اين رو ما به كسانى از آنها كه ايمان آوردند پاداششان را داديم; و بسيارى از آنها گنهكارند.
57|28|اى كسانى كه ايمان آورده ايد! تقواى الهى پيشه كنيد و به پيامبرش ايمان بياوريد تا بهره اى دو چندان از رحمتش به شما بدهد و براى شما نورى قرار دهد كه با آن (در ميان مردم و در مسير زندگى خود) راه برويد و گناهان شما را ببخشد;و خداوند آمرزنده و مهربان است. 
57|29|تا اهل كتاب بدانند كه قادر بر (به دست آوردن) چيزى از فضل خدا نيستند، و تمام فضل (و رحمت) به دست اوست، به هر كس بخواهد آن را مى بخشد; و خداوند داراى فضل عظيم است.
58|1|خداوند سخن آن زن را كه درباره همسرش با تو گفتگو مى كرد و به خداوند شكايت مى نمود شنيد (و تقاضاى او را اجابت كرد); خداوند گفتگوى شما را با هم (و اصرار آن زن را درباره حل مشكلش)مى شنيد; به يقين خداوند شنوا و بيناست.
58|2|كسانى كه از شما نسبت به زنانشان «ظهار» مى كنند (و مى گويند: «تو نسبت به من به منزله مادرم هستى»)، آنان هرگز مادرانشان نيستند; مادرانشان تنهاكسانى اند كه آنها را به دنيا آورده اند. آنها سخنى ناپسند و باطل مى گويند; و به يقين خداوند بخشنده و آمرزنده است.
58|3|و كسانى كه نسبت به زنان خود «ظهار» مى كنند، سپس از گفته خود باز مى گردند، بايد پيش از آميزش جنسى با يكديگر، برده اى را آزاد كنند; اين چيزى است كه به آن اندرز داده مى شويد; و خداوند به آنچه انجام مى دهيد آگاه است.
58|4|و كسى كه توانايى (آزاد كردن برده اى) نداشته باشد، دو ماه پياپى قبل از آميزش با يكديگر، روزه بگيرد; و كسى كه اين را هم نتواند، شصت مسكين را اطعام كند; اين براى آن است كه به خدا و پيامبرش ايمان بياوريد; اينها مرزهاى الهى است; و براى كافران، عذاب دردناكى است!
58|5|كسانى كه با خدا و پيامبرش دشمنى مى كنند خوار شدند آن گونه كه پيشينيان خوار شدند; ما آيات روشنى نازل كرديم، و براى كافران عذاب خواركننده اى است،
58|6|در آن روز كه خداوند همه آنها را برمى انگيزدو از اعمالى كه انجام دادند باخبر مى سازد، اعمالى كه خداوند حساب آن را نگه داشته و آنها فراموشش كردند; و خداوند بر هر چيز شاهد و ناظر است.
58|7|آيا نمى دانى كه خداوند آنچه را در آسمانها و آنچه را در زمين است مى داند; هيچ گاه سه نفر با هم نجوا نمى كنند مگر اين كه خداوند چهارمين آنهاست، و هيچ گاه پنج نفر با هم نجوا نمى كنند مگر اين كه او ششمين آنهاست، و نه تعدادى كمتر و نه بيشتر از آن هستند مگر اين كه او همراه آنهاست هر جا كه باشند، سپس روز قيامت آنها را از اعمالشان باخبر مى سازد، چرا كه خداوند به هر چيزى داناست.
58|8|آيا نديدى كسانى را كه از نجوا [= سخنان در گوشى] نهى شدند، سپس به كارى كه از آن نهى شده بودند باز مى گردند و براى انجام گناه و تعدّى و نافرمانىِ پيامبر به نجوا مى پردازند و هنگامى كه نزد تو مى آيند تو را تحيّتى مى گويند كه خدا به تو نگفته است (تحيتى توهين آميز)، و در دل خود مى گويند: «چرا خداوند ما را بخاطر گفته هايمان عذاب نمى كند؟!» جهنم براى آنان كافى است، وارد آن مى شوند، و چه بد فرجامى است!
58|9|اى كسانى كه ايمان آورده ايد! هنگامى كه نجوا مى كنيد،به گناه و تعدّى و نافرمانى پيامبر نجوا نكنيد، و به كارِ نيك و تقوا نجوا كنيد، و از (مخالفت فرمان) خدايى كه همگى نزد او جمع مى شويد بپرهيزيد.
58|10|نجوا تنها از سوى شيطان است; تا مؤمنان را غمگين سازد; ولى نمى تواند هيچ گونه ضررى به آنها برساند جز به فرمان خدا; پس مؤمنان تنها بر خدا توكّل كنند.
58|11|اى كسانى كه ايمان آورده ايد! هنگامى كه به شما گفته شود: «مجلس را وسعت بخشيد (وبه تازه واردها جا دهيد)»، وسعت بخشيد، خداوند (بهشت را) براى شما وسعت مى بخشد; و هنگامى كه گفته شود: «برخيزيد»، برخيزيد; اگر چنين كنيد، خداوند كسانى از شما را كه ايمان آورده اند و كسانى را كه علم به آنان داده شده درجات عظيمى مى بخشد; و خداوند به آنچه انجام مى دهيد آگاه است.
58|12|اى كسانى كه ايمان آورده ايد! هنگامى كه مى خواهيد با پيامبر نجوا كنيد (و سخنان درگوشى بگوييد)، قبل از آن صدقه اى (در راه خدا) بدهيد; اين براى شما بهترو پاكيزه تر است. و اگر توانايى نداشته باشيد، خداوند آمرزنده و مهربان است.
58|13|آيا ترسيديد (فقير شويد) كه از دادن صدقات قبل از نجوا خوددارى كرديد؟! اكنون كه اين كار را نكرديد و خداوند توبه شما را پذيرفت، نماز را برپا داريد و زكات را ادا كنيد و خدا و پيامبرش را اطاعت نماييدو (بدانيد) خداوند از آنچه انجام مى دهيد آگاه است.
58|14|آيا نديدى كسانى را كه طرح دوستى با گروهى كه مورد غضب خدا بودند ريختند؟! آنها نه از شما هستند و نه از آنان. سوگند دروغ ياد مى كنند (كه از شما هستند) در حالى كه خودشان مى دانند (دروغ مى گويند).
58|15|خداوند عذاب شديدى براى آنان فراهم ساخته، چرا كه اعمال بدى انجام مى دادند.
58|16|آنها سوگندهاى خود را سپرى قرار دادند و (به اين وسيله) مردم را از راه خدا باز داشتند; از اين رو براى آنان عذاب خواركننده اى است.
58|17|هرگز اموال و فرزندانشان آنها را از عذاب الهى حفظ نمى كند; آنها اهل آتشند و جاودانه در آن مى مانند.
58|18|(به خاطر بياوريد) روزى را كه خداوند همه آنها را برمى انگيزد، آنها براى خدا نيز سوگند (دروغ) ياد مى كنند همان گونه كه (امروز) براى شما سوگند ياد مى كنند; و گمان مى كنند جايگاهى دارند; بدانيد آنها دروغگويانند.
58|19|شيطان بر آنان مسلط شده و ياد خدا را از خاطر آنها برده; آنان حزب شيطانند. بدانيد حزب شيطان زيانكارانند.
58|20|كسانى كه با خدا و پيامبرش دشمنى مى كنند، آنها در زمره ذليل ترين افرادند.
58|21|خداوند چنين مقرّر داشته كه من و پيامبرانم پيروز مى شويم; چرا كه خداوند توانا و شكست ناپذير است.
58|22|هيچ قومى را كه ايمان به خدا و روز رستاخيز دارند نمى يابى كه با دشمنان خدا و پيامبرش دوستى كنند، هر چند پدران يا پسران يا برادران يا خويشاوندانشان باشند; آنان كسانى هستند كه خدا ايمان را بر صفحه دلهايشان نوشته و با روحى از ناحيه خودش آنها را تأييد فرموده، و آنها را در باغهايى بهشتى وارد مى كند كه نهرها از پاى درختانش جارى است، جاودانه در آن مى مانند; خدا از آنها خشنود است، و آنان نيز از او خشنودند; آنها «حزب اللّه»اند; بدانيد «حزب اللّه» پيروزان و رستگارانند.
59|1|آنچه در آسمانها و آنچه در زمين است، براى خدا تسبيح مى گويند; و او توانا و حكيم است.
59|2|او كسى است كه كافران اهل كتاب را در نخستين برخورد (با مسلمانان) از خانه هايشان بيرون راند. گمان نمى كرديد آنان بيرون روند، و خودشان نيز گمان مى كردند كه دژهاى محكمشان آنها را از عذاب الهى مانع مى شود; امّا خداوند از آن جا كه گمان نمى كردند به سراغشان آمد و در دلهايشان ترس و وحشت افكند،به گونه اى كه خانه هاى خود را با دست خويش و با دست مؤمنان ويران مى كردند; پس عبرت بگيريد اى صاحبان بصيرت!
59|3|واگر نه اين بود كه خداوند ترك وطن را بر آنان مقرّر داشته بود، آنها را در همين دنيا مجازات مى كرد; و براى آنان در آخرت نيز عذاب آتش است.
59|4|اين بخاطر آن است كه آنها با خدا وپيامبرش به مخالفت برخاستند; و هر كس با خدا مخالفت كند (بايد بداند كه) خدا داراى مجازات شديدى است!
59|5|هر درخت نخل با ارزشى را قطع كرديد يا آن را به حال خود واگذاشتيد، همه به اذن خدا بود; و براى اين بود كه فاسقان را رسوا كند.
59|6|و آنچه را خدا از آنان [= يهود] به پيامبرش باز گردانده (و بخشيده) چيزى است كه شما (براى به دست آوردن آن زحمتى نكشيديد،) نه اسبى بر آن تاختيد و نه شترى; ولى خداوند پيامبران خود را بر هر كس بخواهد مسلط مى سازد; و خدا بر هر چيز تواناست. 
59|7|آنچه را خداوند از اهل اين آباديها به پيامبرش باز گرداند، از آنِ خدا و پيامبر و خويشاوندان او، و يتيمان و مستمندان و در راه ماندگان است، تا (اين اموال عظيم) در ميان ثروتمندان شما دست به دست نگردد. آنچه را پيامبر براى شما آورده بگيريد (و اطاعت كنيد)، و از آنچه شما را نهى كرده خوددارى نماييد; و از (مخالفت) خدا بپرهيزيد كه خداوند كيفرش شديد است!
59|8|(اين اموال) براى مهاجران نيازمندى است كه از خانه و كاشانه و اموال خود بيرون رانده شدند در حالى كه فضل الهى و رضاى او را مى طلبند و خدا و پيامبرش را يارى مى كنند; و آنها راستگويانند.
59|9|و براى (نيازمندان از) كسانى است كه در اين سرا [= سرزمين مدينه] و در سراى ايمان پيش از مهاجران مسكن گزيدند و كسانى را كه به سويشان هجرت كنند دوست مى دارند، و در دل خود نيازى به آنچه به مهاجران داده شده احساس نمى كنند و آنها را بر خود مقدم مى دارند هر چند خودشان بسيار نيازمند باشند; و كسانى كه از بخل و حرص نفس خويش باز داشته شده اند رستگارانند.
59|10|(همچنين) كسانى كه بعد از آنها [= بعد از مهاجران و انصار] آمدند و مى گويند: «پروردگارا! ما و برادرانمان را كه در ايمان بر ما پيشى گرفتند بيامرز، و در دلهايمان حسد و كينه اى نسبت به مؤمنان قرار مده. پروردگارا، تو رئوف و مهربانى.»
59|11|آيا منافقان را نديدى كه پيوسته به برادران كافرشان از اهل كتاب مى گفتند: «اگر شما را (از وطن) بيرون كنند، ما هم با شما بيرون خواهيم رفت و هرگز از هيچ كس درباره شما اطاعت نخواهيم كرد; و اگر با شما پيكار شود، ياريتان خواهيم نمود»؟! خداوند شهادت مى دهد كه آنها دروغ مى گويند.
59|12|اگر آنها را بيرون كنند با آنان بيرون نمى روند، و اگر با آنها پيكار شود ياريشان نخواهند كرد،و اگر ياريشان كنند پشت (به ميدان) كرده فرار مى كنند; سپس كسى آنان را يارى نمى كند.
59|13|وحشت از شما در دلهاى آنها بيش از ترس از خداست; اين بخاطر آن است كه آنها گروهى نادانند.
59|14|آنها همگى جز در دژهاى محكم يا ازپشت ديوارها با شما نمى جنگند. پيكارشان در ميان خودشان شديد است، (امّا در برابر شما ضعيف!) گمان مى كنى آنها متحدند، در حالى كه دلهايشان پراكنده است; اين بخاطر آن است كه آنها گروهى هستند كه تعقّل نمى كنند.
59|15|(مثل اين گروه از يهود) مثل كسانى است كه كمى پيش از آنان بودند، كيفر كار خود را چشيدند و براى آنها عذابى دردناك است!
59|16|آنها مثل شيطانند كه به انسان گفت: «كافر شو (تا مشكلات تو را حل كنم).» امّا هنگامى كه كافر شد گفت: «من از تو بيزارم، من از خداوندى كه پروردگار جهانيان است بيم دارم.»
59|17|سرانجام كار آن دو اين شد كه در آتش دوزخ خواهند بود، جاودانه در آن مى مانند; و اين است كيفر ستمكاران!
59|18|اى كسانى كه ايمان آورده ايد! تقواى الهى پيشه كنيد; وهركس بايد بنگرد تابراى فردايش چه چيزاز پيش فرستاده; و تقواى الهى داشته باشيد كه خداونداز آنچه انجام مى دهيد آگاه است.
59|19|و همچون كسانى نباشيد كه خدا را فراموش كردند و خدا نيز آنها را به «خود فراموشى» گرفتار كرد; آنها گناهكارانند.
59|20|هرگز دوزخيان و بهشتيان يكسان نيستند; بهشتيان رستگار و پيروزند.
59|21|اگر اين قرآن را بر كوهى نازل مى كرديم، مى ديدى كه در برابر آن خاشع مى شود و از خوف خدا مى شكافد! اينها مثالهايى است كه براى مردم مى زنيم، شايد (در آن) بينديشند.
59|22|او خداوند يگانه اى است كه معبودى جز او نيست، داناى آشكار و نهان است، و اوست بخشنده و مهربان.
59|23|او خداوند يگانه اى است كه معبودى جز او نيست، حاكم و مالك اوست، از هر عيب منزّه است، به كسى ستم نمى كند، امنيّت بخش است، مراقب همه چيز است، شكست ناپذيرى كه (با اراده نافذ خود) هر امرى را اصلاح مى كند، و داراى كبريا و عظمت است; خداوند منزّه است از آنچه همتاى او قرار مى دهند!
59|24|او خداوندى است هستى بخش، آفريننده اى ابداع گر، و صورتگر (بى نظير); از آن اوست بهترين نامها; آنچه در آسمانها و زمين است تسبيح او مى گويند; و او توانا و حكيم است.
60|1|اى كسانى كه ايمان آورده ايد! دشمن من و دشمن خودتان را دوست نگيريد! شما نسبت به آنان اظهار محبّت مى كنيد، در حالى كه آنها به آنچه از حق براى شما آمده كافر شده اند و پيامبر خدا و شما را بخاطر ايمان به خداوندى كه پروردگار همه شماست از شهر و ديارتان بيرون مى رانند; و اگر شما براى جهاد در راه من و جلب خشنوديم هجرت كرده ايد; (پيوند دوستى با آنان برقرار نسازيد.) شما مخفيانه با آنها رابطه دوستى برقرار مى كنيد در حالى كه من به آنچه پنهان يا آشكار مى سازيد (از همه) داناترم. و هر كس از شما چنين كند، از راه راست گمراه شده است.
60|2|اگر آنها بر شما دست يابند، دشمنانتان خواهند بود و دست و زبان خود را به بدى نسبت به شما مى گشايند، و دوست دارند كافر شويد.
60|3|هرگز خويشاوندان و فرزندانتان روز قيامت سودى به حالتان نخواهند داشت; خداوند ميان شما جدايى مى افكند; و او به آنچه انجام مى دهيد بيناست.
60|4|براى شما سرمشق نيكويى در زندگى ابراهيم و كسانى كه با او بودند وجود داشت، در آن هنگامى كه به قوم (مشرك) خود گفتند: «ما از شما و آنچه غير از خدا مى پرستيد بيزاريم; ما نسبت به شما كافريم; و ميان ما و شما دشمنى و كينه آشكار شده است; تا آن زمان كه به خداى يگانه ايمان بياوريد. جز آن سخن ابراهيم كه به پدرش [= سرپرستش كه در آن زمان عمويش آزر بود] گفت (و وعده داد) كه براى تو آمرزش طلب مى كنم، و در عين حال در برابر خداوند براى تو مالك چيزى نيستم (و اختيارى ندارم). پروردگارا! ما بر تو توكّل كرديم و به سوى تو بازگشتيم، و بازگشت همه بسوى توست.
60|5|پروردگارا! ما را وسيله آزمايش كافران قرار مده، و ما را ببخش، اى پروردگار ما كه تو توانا و حكيمى.»
60|6|(آرى) براى شما در زندگى آنها اسوه حسنه (و سرمشق نيكويى) بود، براى كسانى كه اميد به خدا و روز قيامت دارند; و هر كس سرپيچى كند (به خويشتن ضرر زده است، زيرا) خداوند بى نياز و شايسته ستايش است.
60|7|اميد است خدا ميان شما و كسانى از مشركين كه با شما دشمنى كردند (از راه اسلام) پيوند محبّت برقرار كند; خداوند تواناست و خداوند آمرزنده و مهربان است.
60|8|خدا شما را از نيكى كردن و رعايت عدالت نسبت به كسانى كه در امر دين با شما پيكار نكردند و از خانه و ديارتان بيرون نراندند نهى نمى كند; چرا كه خداوند عدالت پيشگان را دوست دارد.
60|9|خداوند شما را تنها از دوستى و رابطه با كسانى نهى مى كند كه در امر دين با شما پيكار كردند و شما را از خانه هايتان بيرون راندند و (كسانى كه) به بيرون راندن شما كمك كردند و هر كس با آنان رابطه دوستى داشته باشد ستمكار است.
60|10|اى كسانى كه ايمان آورده ايد! هنگامى كه زنان با ايمان بعنوان هجرت نزد شما آيند، آنها را بيازماييد ـ خداوند به ايمانشان آگاهتر است ـ اگر آنان را مؤمن يافتيد، آنها را به سوى كفّار بازنگردانيد; نه آنها براى كفّار حلالند و نه كفّار براى آنها حلال; و آنچه را همسران آنها (براى ازدواج با اين زنان) پرداخته اند به آنان بپردازيد; و گناهى بر شما نيست كه با آنها ازدواج كنيد هرگاه مَهرشان را به آنان بدهيد. و هرگز زنان كافر را در همسرى خود نگه نداريد (و اگر كسى از زنان شما كافر شد و به بلاد كفر فرار كرد) حق داريد مَهرى را كه پرداخته ايد مطالبه كنيد آنگونه كه آنها نيز حق دارند مَهر (زنانشان را كه از آنان جدا شده اند) از شما مطالبه كنند; اين حكم خداوند است كه در ميان شما حكم مى كند، و خداوند دانا و حكيم است.
60|11|و اگر بعضى از همسران شما به سوى كفّار بروند و شما در جنگى بر آنان پيروز شديد و غنايمى گرفتيد، به كسانى كه همسرانشان رفته اند، همانند مَهرى را كه پرداخته اند بدهيد; و از (مخالفت) خداوندى كه شما به او ايمان داريد بپرهيزيد.
60|12|اى پيامبر! هنگامى كه زنان مؤمن نزد تو آيند تا با تو بيعت كنند كه چيزى را همتاى خدا قرار ندهند، و دزدى و زنا نكنند، و فرزندان خود را نكشند، و تهمت و افترايى را كه ساخته اند به كسى نسبت ندهند و در هيچ كار شايسته اى مخالفت فرمان تو نكنند، با آنها بيعت كن و براى آنان از درگاه خداوند آمرزش بطلب كه خداوند آمرزنده و مهربان است.
60|13|اى كسانى كه ايمان آورده ايد! با قومى كه خداوند آنان را مورد غضب قرار داده دوستى نكنيد; آنان از آخرت مأيوسند همان گونه كه كفّار از كسانى كه در قبرها مدفونند مأيوس مى باشند.
61|1|آنچه در آسمانها و آنچه در زمين است همه تسبيح خدا مى گويند; و او توانا و حكيم است.
61|2|اى كسانى كه ايمان آورده ايد! چرا سخنى مى گوييد كه عمل نمى كنيد؟! 
61|3|نزد خدا بسيار خشم آور است كه سخنى بگوييد كه عمل نمى كنيد!
61|4|خداوند كسانى را دوست مى دارد كه در يك صف در راه او پيكار مى كنند گويى بنايى آهنين اند.
61|5|(به ياد آوريد) هنگامى را كه موسى به قومش گفت: «اى قوم من! چرا مرا آزار مى دهيد با اين كه مى دانيد من فرستاده خدا به سوى شما هستم؟!» هنگامى كه آنها (از حق) منحرف شدند، خداوند (به كيفر اين عمل) قلوبشان را منحرف ساخت; و خدا گروه فاسقان را هدايت نمى كند.
61|6|و (به ياد آوريد) هنگامى را كه عيسى بن مريم گفت: «اى بنى اسرائيل! من فرستاده خدا به سوى شما هستم در حالى كه تصديق كننده توراتى مى باشم كه قبل از من فرستاده شده، و بشارت دهنده به پيامبرى كه بعد از من مى آيد و نام او احمد است.» هنگامى كه او [=  احمد] با معجزات و دلايل روشن به سراغ آنان آمد، گفتند: «اين سحرى آشكار است».
61|7|چه كسى ستمكارتر است از آن كس كه بر خدا دروغ بسته در حالى كه دعوت به اسلام مى شود؟! خداوند گروه ستمكاران را هدايت نمى كند.
61|8|آنان مى خواهند نور خدا را با دهان خود خاموش سازند; ولى خدا نور خود را كامل مى كند هر چند كافران خوش نداشته باشند.
61|9|او كسى است كه پيامبر خود را با هدايت و دين حق فرستاد تا او را بر همه اديان غالب سازد، هرچند مشركان ناخشنود باشند.
61|10|اى كسانى كه ايمان آورده ايد!آيا شما را به تجارتى راهنمايى كنم كه شما را از عذاب دردناك رهايى مى بخشد؟!
61|11|به خدا و پيامبرش ايمان آوريد و با اموال و جانهايتان در راه خدا جهاد كنيد; اين براى شما (از هر چيز) بهتر است اگر بدانيد.
61|12|(اگر چنين كنيد) گناهانتان را مى بخشد و شما را در باغهايى بهشتى داخل مى كند كه نهرها از پاى درختانش جارى است و در (قصرها و) مسكنهاى پاكيزه در باغهاى جاويدان بهشتى جاى مى دهد; و اين پيروزى عظيم است.
61|13|و (موهبت) ديگرى كه آن را دوست داريد (به شما مى بخشد،) و آن يارىِ خداوند و پيروزى نزديك است; و مؤمنان را (به اين پيروزى بزرگ) بشارت ده!
61|14|اى كسانى كه ايمان آورده ايد! ياوران خدا باشيد همان گونه كه عيسى بن مريم به حواريون گفت: «كيست كه ياور من به سوى خدا (براى تبليغ آيين او) گردد؟!» حواريون گفتند: «ما ياوران خداييم» در اين هنگام گروهى از بنى اسرائيل ايمان آوردند و گروهى كافر شدند; ما كسانى را كه ايمان آورده بودند در برابر دشمنانشان تأييد كرديم و سرانجام (بر آنان) پيروز شدند.
62|1|آنچه در آسمانها و آنچه در زمين است همواره تسبيح خدا مى گويند، خداوندى كه مالك و حاكم است و از هر عيب و نقصى مبرّا، و توانا و حكيم است.
62|2|او كسى است كه در ميان جمعيّت درس نخوانده پيامبرى از خودشان برانگيخت كه آياتش را بر آنها بخواند و آنها را تزكيه كند و به آنان كتاب (قرآن) و حكمت بياموزد، هرچند پيش از آن در گمراهى آشكارى بودند.
62|3|و (همچنين) پيامبر است بر گروه ديگرى كه هنوز به آنها ملحق نشده اند; و او توانا و حكيم است.
62|4|اين فضل خداست كه به هركس بخواهد (و شايسته بداند) مى بخشد; و خداوند داراى فضل عظيم است.
62|5|داستان كسانى كه مكلّف به تورات شدند ولى حق آن را ادا نكردند، مانند داستان درازگوشى است كه كتابهايى حمل مى كند، (امّا چيزى از آن نمى فهمد). چه بد است مثل گروهى كه آيات خدا را انكار كردند، و خداوند قوم ستمگر را هدايت نمى كند.
62|6|بگو: «اى يهوديان! اگر گمان مى كنيد كه(فقط) شما دوستان خداييد نه ساير مردم، پس اگر راست مى گوييد آرزوى مرگ كنيد (تا به لقاى محبوبتان برسيد)!»
62|7|ولى آنان بخاطر اعمالى كه از پيش فرستاده اند، هرگز آرزوى مرگ نمى كنند; و خداوند ستمگران را بخوبى مى شناسد.
62|8|بگو: «مرگى كه از آن فرار مى كنيد سرانجام با شما ملاقات خواهد كرد; سپس به سوى كسى كه داناى پنهان و آشكار است باز گردانده مى شويد; آنگاه شما را از آنچه انجام مى داديد خبر مى دهد.»
62|9|اى كسانى كه ايمان آورده ايد! هنگامى كه براى نماز روز جمعه اذان گفته شود، به سوى ذكر خدا (و نماز) بشتابيد و خريد و فروش را رها كنيدكه اين براى شما بهتر است اگر مى دانستيد!
62|10|و هنگامى كه نماز پايان گرفت (مى توانيد) در زمين پراكنده شويد (و به سراغ كسب و كار رفته) و از فضل خدا بطلبيد، و خدا را بسيار ياد كنيد تا رستگار شويد.
62|11|هنگامى كه آنها تجارت يا سرگرمى و لهوى را ببينند پراكنده مى شوند و به سوى آن مى روند و تو را ايستاده به حال خود رها مى كنند; بگو: «آنچه نزد خداست بهتر از لهو و تجارت است، و خداوند بهترين روزى دهندگان است.»
63|1|هنگامى كه منافقان نزد تو آيند مى گويند: «ما شهادت مى دهيم كه به يقين تو پيامبر خدا هستى!» خداوند مى داند كه تو پيامبر او هستى، ولى خداوند شهادت مى دهد كه منافقان دروغگو هستند (زيرا به گفته خود ايمان ندارند).
63|2|آنها سوگندهايشان را پوششى قرار دادند تا (مردم را) از راه خدا باز دارند، و چه بد است آنچه انجام مى دادند. 
63|3|اين بخاطر آن است كه (نخست) ايمان آوردند سپس كافر شدند; از اين رو بر دلهاى آنان مُهرنهاده شده،و(حقيقت را) درك نمى كنند.
63|4|هنگامى كه آنها را مى بينى، ظاهر (آراسته) آنان تو را درشگفتى فرو مى برد; و اگر سخن بگويند، به سخنانشان گوش فرا مى دهى; امّا گويى چوبهاى خشكى هستند كه به ديوار تكيه داده شده است! هر فريادى (از هر جا) بلند شود بر ضد خود مى پندارند; آنها دشمنان واقعى (تو) هستند، از آنان برحذرباش! خدا آنها را بكشد، چگونه (از حق) منحرف مى شوند؟!
63|5|هنگامى كه به آنان گفته شود: «بياييد تا پيامبر خدا براى شما طلب آمرزش كند.»، سرهاى خود را (از روى استهزاء و غرور) تكان مى دهند; و آنها را مى بينى كه از سخنان تو اعراض كرده و تكبّر مى ورزند.
63|6|براى آنها آمرزش بخواهى يا نخواهى بر ايشان تفاوت نمى كند، هرگز خداوند آنان را نمى بخشد; زيرا خداوند گروه فاسقان (لجوج و منافق) را هدايت نمى كند.
63|7|آنها كسانى هستند كه مى گويند: «به افرادى كه نزد پيامبر خدا هستند انفاق نكنيد تا پراكنده شوند.» (غافل از اين كه) خزاين آسمانها و زمين از آنِ خداست، ولى منافقان نمى فهمند.
63|8|آنها مى گويند: «اگر به مدينه باز گرديم، عزيزان، ذليلان را بيرون مى كنند!» در حالى كه عزّت مخصوص خدا و پيامبر او و مؤمنان است; ولى منافقان نمى دانند.
63|9|اى كسانى كه ايمان آورده ايد! اموال و فرزندانتان شما را از ياد خدا غافل نكند! وكسانى كه چنين كنند، زيانكارانند.
63|10|و از آنچه به شما روزى داده ايم انفاق كنيد، پيش از آن كه مرگ يكى از شما فرا رسد و بگويد: «پروردگارا! چرا مرگِ مرا مدّت كمى به تأخير نينداختى تا (در راه تو) صدقه دهم و از صالحان باشم؟!»
63|11|خداوند هرگز مرگ كسى را هنگامى كه اجل او فرا رسد به تأخير نمى اندازد، و خداوند به آنچه انجام مى دهيد آگاه است.
64|1|آنچه در آسمانها و آنچه در زمين است براى خدا تسبيح مى گويند; مالكيّت و حاكميت و ستايش مخصوص اوست; و او بر همه چيز تواناست.
64|2|او كسى است كه شما را آفريد (و به شما آزادى و اختيار داد); گروهى از شما كافريد و گروهى مؤمن; و خداوند به آنچه انجام مى دهيد بيناست. 
64|3|آسمانها و زمين را بحق آفريد; و شما را (در عالم جنين) تصوير كرد، و صورتى نيكو بخشيد; و بازگشت (همه) به سوى اوست.
64|4|آنچه را درآسمانها و زمين است مى داند، و از آنچه پنهان يا آشكار مى كنيد باخبر است; و خداوند از آنچه در درون سينه هاست آگاه است.
64|5|آيا خبر كسانى كه پيش از اين كافر شدند به شما نرسيده است؟! (آرى) آنها كيفر كار خود را چشيدند; و عذاب دردناكى براى آنهاست!
64|6|اين بخاطر آن است كه پيامبران آنها (پيوسته) با دلايل روشن به سراغشان مى آمدند، ولى آنها (از روى كبر و غرور) گفتند: «آيا انسان هايى (مثل ما) مى خواهند ما را هدايت كنند؟!» از اين رو كافر شدند و روى برگرداندند; و خداوند (از ايمان و طاعتشان) بى نياز بود، و خدا غنى و شايسته ستايش است.
64|7|كافران پنداشتند كه هرگز برانگيخته نمى شوند، بگو: «آرى به پروردگارم سوگند كه همه شما (در قيامت) برانگيخته خواهيد شد، پس به آنچه عمل مى كرديد خبر داده مى شويد، و اين براى خدا آسان است.»
64|8|حال كه چنين است، به خدا و پيامبرش و نورى كه نازل كرده ايم ايمان بياوريد; و (بدانيد) خدا به آنچه انجام مى دهيد آگاه است.
64|9|اين در زمانى خواهد بود كه همه شما را در روز اجتماع [= روز رستاخيز] گردآورى مى كند; آن روز، روز احساس خسارت و پشيمانى است! و هر كس به خدا ايمان بياورد و عمل صالح انجام دهد، گناهان او را مى بخشد واو را در باغهايى بهشتى كه نهرها از پاى درختانش جارى است وارد مى كند، جاودانه در آن مى مانند; و اين پيروزى بزرگ است.
64|10|امّا كسانى كه كافر شدند و آيات ما را تكذيب كردند اهل دوزخند، جاودانه در آن مى مانند، و چه بد سرانجامى است!
64|11|هيچ مصيبتى رخ نمى دهد مگر به اذن خدا! و هر كس به خدا ايمان آورد، خداوند قلبش را هدايت مى كند;و خدا به هرچيز داناست.
64|12|اطاعت كنيد خدا را، و اطاعت كنيد پيامبر را; و اگر روى گردان شويد، پيامبر ما جز ابلاغ آشكار وظيفه اى ندارد.
64|13|خداوند كسى است كه هيچ معبودى جز او نيست، و مؤمنان بايد فقط بر خدا توكّل كنند.
64|14|اى كسانى كه ايمان آورده ايد! بعضى از همسران و فرزندانتان دشمن شما هستند، از آنها بر حذر باشيد; و اگر عفو كنيد و چشم بپوشيد و ببخشيد، (خدا شما را مى بخشد); چرا كه خداوند آمرزنده و مهربان است.
64|15|اموال و فرزندانتان فقط وسيله آزمايش شما هستند; و خداست كه پاداش عظيم نزد اوست.
64|16|پس تا مى توانيد تقواى الهى پيشه كنيد و گوش فرا دهيد و اطاعت نماييد و انفاق كنيد كه براى شما بهتر است; و كسانى كه از بخل و حرص خويشتن مصون بمانند رستگارانند.
64|17|اگر به خدا قرض الحسنه دهيد (و در راه او انفاق كنيد)، آن را براى شما مضاعف مى سازد و شما را مى بخشد; و خداوند قدردان و داراى حلم است.
64|18|و داناى پنهان و آشكار و توانا و حكيم است.
65|1|اى پيامبر! هر زمان خواستيد زنان را طلاق دهيد، در زمان عدّه، [= در زمانى كه از عادت ماهانه پاك شده و با آنها نزديكى نكرده باشيد]، آنها را طلاق گوييد و حساب عدّه را نگه داريد; و از (مخالفت فرمان) خدايى كه پروردگار شماست بپرهيزيد; نه شما آنها را از خانه هايشان بيرون كنيد و نه آنها (در دوران عدّه) بيرون روند، مگر آن كه كار زشت آشكارى انجام دهند; اين حدود (و مرزهاى) خداست، و هركس از حدود الهى تجاوز كند به خويشتن ستم كرده; تو نمى دانى شايد خداوند بعد از اين، وضع تازه اى (براى اصلاح) فراهم كند.
65|2|و چون عدّه آنها به پايان نزديك شود، يا آنها را بطرز شايسته اى نگه داريد يا بطرز شايسته اى از آنان جدا شويد; ودو مرد عادل از خودتان را گواه گيريد; و شهادت را براى خدا برپا داريد; اين چيزى است كه مؤمنان به خدا و روز قيامت به آن اندرز داده مى شوند. و هر كس تقواى الهى پيشه كند، خداوند راه نجاتى براى او فراهم مى كند،
65|3|و او را از جايى كه گمان ندارد روزى مى دهد; و هر كس بر خدا توكّل كند، خدا امر او را كفايت مى كند; خداوند فرمان خود را به انجام مى رساند; به يقين خدا براى هر چيزى اندازه اى قرار داده است.
65|4|و آن گروه از زنان شما كه از عادت ماهانه مأيوسند، اگر در وضع آنها (از نظر باردارى) شك كنيد، عدّه آنان سه ماه است، و همچنين آنها كه هيچگاه حيض نديده اند; و عدّه زنان باردار اين است كه وضع حمل كنند; و هر كس تقواى الهى پيشه كند، خداوند كارش را بر او آسان مى سازد. 
65|5|اين فرمان خداست كه بر شما نازل كرده; و هر كس تقواى الهى پيشه كند، خداوند گناهانش را مى بخشد و پاداش او را بزرگ مى دارد.
65|6|آنها [= زنان مطلّقه] را هرجا كه خودتان سكونت داريد و در توانايى شماست سكونت دهيد; و به آنها زيان نرسانيد تا آنها را در تنگنا قرار دهيد (و مجبور به ترك منزل شوند); و اگر باردار باشند، نفقه آنها را بپردازيد تا وضع حمل كنند; و اگر براى شما (فرزند را) شير مى دهند، پاداش آنها را بپردازيد; و (درباره شير دادن فرزند) به طور شايسته با يكديگر مشاوره كنيد; و اگر به توافق نرسيديد، زن ديگرى او را شير خواهد داد.
65|7|آنان كه امكانات وسيعى دارند، بايد (براى زنان شيرده) از امكانات وسيع خود انفاق كنند و آنها كه تنگدست اند، از آنچه كه خدا به آنها داده انفاق نمايند; خداوند هيچ كس را جز به مقدار توانايى كه به او داده تكليف نمى كند; خداوند بزودى بعد از سختيها آسانى قرار مى دهد.
65|8|چه بسيار شهرها و آباديها كه (اهل آن) از فرمان خدا و پيامبرانش سرپيچى كردند و ما بشدّت به حسابشان رسيديم و به مجازات بى سابقه اى گرفتار ساختيم!
65|9|آنها كيفر كار خود را چشيدند; و عاقبت كارشان خسران بود.
65|10|خداوند عذاب سختى براى آنها فراهم ساخته; پس اى خردمندانى كه ايمان آورده ايد از (مخالفت فرمان) خدا بپرهيزيد! به يقين خداوند چيزى كه مايه تذكر است بر شما نازل كرده;
65|11|پيامبرى (به سوى شما فرستاده) كه آيات روشن خدا را بر شما تلاوت مى كند تا كسانى را كه ايمان آورده و كارهاى شايسته انجام داده اند، از تاريكيها به سوى نور خارج سازد. و هر كس به خدا ايمان آورده و اعمال صالح انجام دهد، او را در باغهايى بهشتى وارد مى كند كه از پاى درختانش نهرها جارى است، جاودانه در آن مى مانند، و خداوند روزىِ نيكويى براى او قرار داده است. 
65|12|خداوند همان كسى است كه هفت آسمان را آفريد، و از زمين نيز همانند آنها را; فرمان (و تدبير) او در ميان آنهاپيوسته فرود مى آيد تا بدانيد خداوند بر هر چيز تواناست و اين كه علم خدا به همه چيز احاطه دارد.
66|1|اى پيامبر! چرا چيزى را كه خدا براى تو حلال كرده بخاطر جلب رضايت همسرانت (بر خود) حرام مى كنى؟! و خداوند آمرزنده و مهربان است.
66|2|خداوند راه گشودن سوگندهايتان را (در اين گونه موارد) تعيين نموده; و خداوند مولاى شماست و او دانا و حكيم است.
66|3|(به خاطر بياوريد) هنگامى را كه پيامبر يكى از رازهاى خود را به بعضى از همسرانش گفت، ولى هنگامى كه وى آن را (نزد يكى ديگر از همسران پيامبر) افشا كرد و خداوند پيامبرش را از آن آگاه ساخت، (پيامبر) قسمتى از آن را بازگو كرد و از قسمت ديگر خوددارى نمود (تا او شرمنده نشود); ولى هنگامى كه پيامبر همسرش را از آن خبر داد، او گفت: «چه كسى تو را از اين راز آگاه ساخت؟!» فرمود: «خداوند دانا و آگاه مرا با خبر ساخت!»
66|4|اگر شما (دو همسر پيامبر) از كار خود توبه كنيد (به نفع شماست، زيرا) دلهايتان (از حق) منحرف گشته; و اگر بر ضدّ او دست به دست هم دهيد، (كارى از پيش نخواهيد برد) زيرا خداوند ياور اوست و همچنين جبرئيل و مؤمنان صالح، و فرشتگان بعد از آنان پشتيبان اويند.
66|5|(اى همسران پيامبر) اگر او شما را طلاق دهد، اميد است پروردگارش به جاى شما همسرانى بهتر براى او قرار دهد، همسرانى مسلمان، مؤمن، متواضع، توبه كننده، عبادت كار، هجرت كننده، زنانى غيرباكره و باكره.
66|6|اى كسانى كه ايمان آورده ايد! خود و خانواده خويش را از آتشى كه هيزم آن انسانها و سنگهاست نگه داريد; آتشى كه فرشتگانى بر آن گمارده شده كه خشن و سختگيرند و هرگز فرمان خدا را مخالفت نمى كنند و آنچه را فرمان داده شده اند (بطور كامل) اجرا مى نمايند.
66|7|اى كسانى كه كافر شده ايد! امروز [= روز رستاخيز] عذرخواهى نكنيد، چرا كه تنها به اعمالتان جزا داده مى شويد.
66|8|اى كسانى كه ايمان آورده ايد! به سوى خدا توبه كنيد، توبه اى خالص; اميد است (با اين كار) پروردگارتان گناهانتان را ببخشدو شما را در باغهايى بهشتى كه نهرها از پاى درختانش جارى است وارد كند، در آن روزى كه خداوند پيامبر و كسانى را كه با او ايمان آوردند خوار نمى كند; اين در حالى است كه نورشان پيشاپيش آنان و از سوى راستشان در حركت است، و مى گويند: «پروردگارا! نورِ ما را كامل كن و ما راببخش كه تو بر هرچيز توانايى.»
66|9|اى پيامبر! با كافران و منافقان پيكار كن و بر آنان سخت بگير! جايگاهشان جهنم است، و بد فرجامى است!
66|10|خداوند براى كسانى كه كافر شده اند، به همسر نوح و همسر لوط مثل زده است، آن دو تحت سرپرستى دو بنده صالح از بندگان ما بودند، ولى به آن دو خيانت كردند و ارتباط با اين دو (پيامبر) سودى به حالشان نداشت، و به آنها گفته شد: «همراه كسانى كه وارد آتش مى شوند، وارد شويد!»
66|11|و خداوند براى مؤمنان، به همسر فرعون مثل زده است، در آن هنگام كه گفت: «پروردگارا! نزد خود براى من خانه اى در بهشت بساز، و مرا از فرعون و كار او نجات ده و مرا از گروه ستمگران رهايى بخش!»
66|12|و همچنين به مريم دختر عمران كه دامان خود را پاك نگه داشت، و ما از روح خود در آن دميديم; او كلمات پروردگار خويش و كتابهايش را تصديق كرد و از مطيعان (فرمان خدا) بود.
67|1|پر بركت و زوال ناپذير است كسى كه حاكميت و مالكيت (جهان هستى) به دست اوست، و او بر هر چيز تواناست.
67|2|آن كس كه مرگ و حيات را آفريد تا شما را بيازمايد كه كدام يك از شمابهتر عمل مى كنيد، و او توانا و آمرزنده است.
67|3|همان كسى كه هفت آسمان را بر فراز يكديگر آفريد; در آفرينش خداوند رحمان هيچ تضاد و عيبى نمى بينى. بار ديگر نگاه كن، آيا هيچ شكاف و خللى مشاهده مى كنى؟! 
67|4|سپس بار ديگر (به عالم هستى) نگاه كن، سرانجام چشمانت (در جستجوى خلل و نقصان) ناكام مانده و خسته و ناتوان به سوى تو باز مى گردد.
67|5|ما آسمان پايين [= نزديك] را با چراغهاى فروزانى زينت بخشيديم، و آنها [= شهابها] را تيرهايى براى (راندن) شياطين قرار داديم، و براى آنان عذاب آتش فروزان فراهم ساختيم. 
67|6|و براى كسانى كه به پروردگارشان كافر شدند عذاب جهنم است، و چه بد فرجامى است!
67|7|هنگامى كه در آن افكنده شوند صداى وحشتناكى از آن مى شنوند، در حالى كه پيوسته فوران مى كند!
67|8|نزديك است (دوزخ) از شدّت غضب پاره پاره شود; هر زمان كه گروهى در آن افكنده مى شوند، نگهبانان دوزخ از آنها مى پرسند: «مگر بيم دهنده الهى به سراغ شما نيامد؟!»
67|9|مى گويند: «چرا، بيم دهنده اى به سراغ ما آمد، ولى ما (او را) تكذيب كرديم و گفتيم: «خداوند هرگز چيزى نازل نكرده، و شما در گمراهى بزرگى هستيد.»
67|10|و مى گويند: «اگر ما گوش شنوا داشتيم يا تعقل مى كرديم، در ميان دوزخيان نبوديم.»
67|11|اين جاست كه به گناه خود اعتراف مى كنند; دور باشند دوزخيان (از رحمت خدا)!
67|12|به يقين كسانى كه از پروردگارشان در نهان مى ترسند، آمرزش و پاداش بزرگى دارند.
67|13|گفتار خود را پنهان كنيد يا آشكار (تفاوتى نمى كند)، زيرا او به آنچه در درون سينه هاست آگاه است.
67|14|آيا آن كسى كه موجودات را آفريده از حال آنها آگاه نيست؟! در حالى كه او(از اسرار دقيق) باخبر و آگاه است.
67|15|او كسى است كه زمين را براى شما رام كرد، بر پشت آن راه برويد و از روزى خداوند بخوريد; و (بازگشت و) اجتماع همه تنها به سوى اوست.
67|16|آيا از اين ايمن هستيد كه خداوند حاكم بر آسمان شما را در زمين فرو برد و همچنان به لرزش خود ادامه دهد؟!
67|17|يا ايمن هستيد از اينكه خداوندِ حاكم بر آسمان طوفانى از شن بر شما فرستد؟! و بزودى خواهيد دانست تهديدهاى من چگونه است!
67|18|و كسانى كه پيش از آنان بودند (آيات الهى را) تكذيب كردند، امّا (ببين) مجازات من چگونه بود!
67|19|آيا به پرندگانى كه بالاى سرشان است، و بالهاى خود را گسترده و جمع مى كنند، نگاه نكردند؟! جز خداوند رحمان كسى آنها را برفراز آسمان نگه نمى دارد، چرا كه او به هر چيز بيناست.
67|20|آيا اين كسى كه لشكر شماست مى تواند شما را در برابر خداوند يارى دهد؟! ولى كافران تنها گرفتار فريبند. 
67|21|يا اگر (خدا) روزيش را بازدارد كيست آن كس كه شما را روزى دهد؟! ولى آنها در سركشى و فرار از حقيقت لجاجت مى ورزند. 
67|22|آيا كسى كه به رو افتاده راه مى رود به هدايت نزديكتر است يا كسى كه راست قامت در صراط مستقيم گام برمى دارد؟!
67|23|بگو: «او كسى است كه شما را آفريد و براى شما گوش و چشم و عقل قرارداد; امّا كمتر سپاسگزارى مى كنيد.»
67|24|بگو: «او كسى است كه شما را در زمين آفريد و به سوى او محشور مى شويد.»
67|25|آنها مى گويند: «اگر راست مى گوييد اين وعده (قيامت) چه زمانى است؟!»
67|26|بگو: «علم آن، تنها نزد خداست; و من فقط بيم دهنده آشكارى هستم.»
67|27|هنگامى كه آن (وعده الهى) را از نزديك مى بينند، صورت كافران زشت و سياه مى گردد، و (به آنها) گفته مى شود: «اين همان چيزى است كه تقاضاى آن را داشتيد!»
67|28|بگو: «به من خبر دهيد اگر خداوند مرا و كسانى را كه با من هستند هلاك كند، يا ما را مورد رحمت قرار دهد، چه كسى كافران را از عذاب دردناك پناه مى دهد؟!»
67|29|بگو: «او خداوند رحمان است، ما به او ايمان آورده و تنها بر او توكّل كرده ايم; و بزودى مى دانيد چه كسى در گمراهى آشكار است!»
67|30|بگو: «به من خبر دهيد اگر آبهاى (سرزمين) شما در زمين فرو رود، چه كسى آب جارى و گوارا در دسترس شما قرار مى دهد؟!»
68|1|ن، سوگند به قلم و آنچه مى نويسند،
68|2|كه به لطف و نعمت پروردگارت تو مجنون نيستى،
68|3|و براى تو پاداشى بزرگ و هميشگى است.
68|4|و تو اخلاق عظيم و برجسته اى دارى.
68|5|و بزودى تو مى بينى و آنان نيز مى بينند،
68|6|كه كدام يك از شما مجنونيد!
68|7|به يقين پروردگارت بهتر از هر كس مى داند چه كسى از راه او گمراه شده، و نيز از هدايت يافتگان بهتر آگاه است.
68|8|حال كه چنين است از تكذيب كنندگان اطاعت مكن.
68|9|آنها دوست دارند (در مورد انحراف از حق) نرمش نشان دهى تا آنها (هم) نرمش نشان دهند.
68|10|و از كسى كه سوگند ياد مى كند و پست است اطاعت مكن.
68|11|كسى كه بسيار عيبجو و سخن چين است،
68|12|و بسيار مانع كار خير، و متجاوز و گناهكار است;
68|13|علاوه بر اين كينه توز و بدنام است.
68|14|مبادا بخاطر مال و فرزندان فراوانش (از او پيروى كنى)!
68|15|(در حالى كه) هرگاه كه آيات ما بر او خوانده شود مى گويد: «اينها افسانه هاى پيشينيان است.»
68|16|ولى ما بزودى بر بينى او داغ (ننگ) مى نهيم.
68|17|ماآنها را آزموديم، همان گونه كه «صاحبان باغ» را آزمايش كرديم، هنگامى كه سوگند خوردند كه ميوه هاى باغ را صبحگاهان (دور از چشم مستمندان) بچينند.
68|18|وهيچ (كس را) از آن استثنا نكنند; 
68|19|امّا عذابى فراگير از سوى پروردگارت (شب هنگام) بر باغ آنها فرود آمد در حالى كه آنان در خواب بودند،
68|20|و آن باغ (سرسبز) همچون شب سياه و ظلمانى شد. 
68|21|صبحگاهان يكديگر را صدا زدند،
68|22|كه اكنون به سوى كشتزار و باغ خود حركت كنيد اگر قصد چيدن ميوه ها را داريد.
68|23|آنها حركت كردند در حالى كه آهسته با هم مى گفتند:
68|24|«مواظب باشيدامروز حتى يك فقير در آن باغ بر شما وارد نشود.»
68|25|(آرى) آنها صبحگاهان تصميم داشتند كه با قدرت از مستمندان جلوگيرى كنند.
68|26|هنگامى كه (وارد باغ شدند و) آن را ديدند گفتند: «حقاً ما گمراهيم.
68|27|بلكه ما محروميم (و همه چيز از دست ما رفته).»
68|28|آنكه از همه آنها عاقلتر بود گفت: «آيا به شما نگفتم چرا تسبيح خدا نمى گوييد؟!» 
68|29|گفتند: «منزّه است پروردگار ما، به يقين ما ستمكار بوديم.»
68|30|سپس رو به يكديگر كرده به سرزنش هم پرداختند،
68|31|(وفريادشان بلند شد) گفتند: «واى بر ما كه طغيانگر بوديم!
68|32|اميدواريم پروردگارمان(مارا ببخشد و)بهتر ازآن به جاى آن به ما بدهد، چرا كه ما به سوى پروردگارمان روى آورديم.»
68|33|اين گونه است عذاب (خداوند در دنيا)، و عذاب آخرت از آن بزرگتر است اگر مى دانستند. 
68|34|به يقين براى پرهيزگاران نزد پروردگارشان باغهاى پرنعمت بهشتى است. 
68|35|آيا مؤمنان را همچون مجرمان قرار دهيم؟!
68|36|شما را چه مى شود؟! چگونه داورى مى كنيد؟!
68|37|آيا كتابى داريد كه از آن درس مى گيريد،
68|38|كه در آن آمده است هر چه را بخواهيد مى توانيد انتخاب كنيد؟!
68|39|يا اين كه عهد مستمرى تا روز قيامت بر ما داريد كه هرچه را حكم كنيد براى شما باشد؟!
68|40|از آنها بپرس كدامشان چنين چيزى را تضمين مى كند؟!
68|41|يا اين كه معبودانى دارند كه آنها را همتاى خدا قرار داده اند (و براى آنان شفاعت مى كنند)؟! اگر راست مى گويند همتايان خود را بياورند!
68|42|(به خاطر بياوريد) روزى را كه هول و وحشت به نهايت مى رسد و دعوت به سجود مى شوند، امّا نمى توانند (سجده كنند).
68|43|اين در حالى است كه چشمهايشان (از شدّت شرمسارى) به زير افتاده، و ذلّت خوارى وجودشان را فرا مى گيرد; آنها پيش از اين دعوت به سجود مى شدند در حالى كه سالم بودند. (ولى امروز ديگر توانايى آن راندارند)
68|44|اكنون مرا با آنها كه اين سخن را تكذيب مى كنند واگذار! ما آنان را از آن جا كه نمى دانند بتدريج به سوى عذاب پيش مى بريم.
68|45|و به آنها مهلت مى دهم; چرا كه نقشه و تدبير من محكم و متين است. 
68|46|آيا تو از آنها مزدى مى طلبى كه پرداختش براى آنها سنگين است؟!
68|47|يا اسرار غيب نزد آنهاست و آن را مى نويسند (و به يكديگر مى دهند)؟!
68|48|پس در ابلاغ حكم پروردگارت شكيبا باش، و مانند صاحب ماهى [= يونس] مَباش (كه در ابلاغ حكم خدا شتاب كرد و گرفتار كيفر ترك اولى شد) در آن زمان كه با نهايت اندوه خدا را خواند.
68|49|و اگر رحمت پروردگارش به ياريش نيامده بود، (از شكم ماهى) بيرون افكنده مى شد در حالى كه نكوهيده بود. 
68|50|ولى پروردگارش او را برگزيد و از صالحان قرار داد.
68|51|نزديك است كافران هنگامى كه آيات قرآن را مى شنوند با چشم زخم خود تو را نابود سازند، و مى گويند: «او به يقين ديوانه است.»
68|52|در حالى كه اين (قرآن) جز تذكر (و مايه بيدارى) براى جهانيان نيست.
69|1|(روز رستاخيز) روزى است كه به يقين واقع مى شود.
69|2|چه روز واقع شدنى!
69|3|و تو چه مى دانى آن روز واقع شدنى چيست؟! 
69|4|قوم «ثمود» و «عاد» عذاب كوبنده الهى را انكار كردند (و نتيجه شومش را ديدند).
69|5|امّا قوم «ثمود» با عذابى سركش هلاك شدند.
69|6|و قوم «عاد» با تندبادى طغيانگر و سرد و پرصدا به هلاكت رسيدند،
69|7|(خداوند) اين تند باد (بنيان كن) را هفت شب و هشت روز پى در پى بر آنها مسلّط ساخت، و (اگر آن جا بودى) مى ديدى كه آن قوم مانند تنه هاى پوسيده نخل در ميان اين تندباد روى زمين افتاده اند.
69|8|آيا كسى از آنها را باقى مى بينى؟!
69|9|و فرعون و كسانى كه پيش از او بودند و اهل شهرهاى زير و رو شده [= قوم لوط] مرتكب گناهان بزرگ شدند،
69|10|از اين رو با فرستاده پروردگارشان مخالفت كردند; و خداوند آنها را به عذاب شديدى گرفتار ساخت.
69|11|و هنگامى كه آب طغيان كرد، شما را سوار بر كشتى كرديم،
69|12|تا آن را وسيله تذكّرى براى شما قرار دهيم و گوشهاى شنوا آن را دريابد (و درك كند).
69|13|به محض اين كه نخستين بار در «صور» دميده شود،
69|14|و زمين و كوهها از جا برداشته شوند و يكباره در هم كوبيده و متلاشى گردند،
69|15|در آن روز واقعه (عظيم قيامت) روى مى دهد،
69|16|و آسمان از هم مى شكافد و آنگاه سست مى گردد (و فرو مى ريزد). 
69|17|فرشتگان در اطراف آسمان قرار مى گيرند (و براى انجام مأموريتها آماده مى شوند) و آن روز عرش (قدرت) پروردگارت را هشت فرشته برفراز همه آنها حمل مى كنند.
69|18|در آن روز همگى (به پيشگاه خدا) عرضه مى شويد و چيزى از كارهاى مخفى شما پنهان نمى ماند.
69|19|امّا كسى كه نامه اعمالش را به دست راستش دهند (از شدّت شادى) فرياد مى زند كه: (اى اهل محشر!) «نامه اعمال مرا بگيريد و بخوانيد!
69|20|من يقين داشتم كه (قيامتى در كار است و) به حساب اعمالم مى رسم.»
69|21|او در يك زندگى كاملا رضايتبخش قرار خواهد داشت،
69|22|در بهشتى عالى،
69|23|كه ميوه هايش در دسترس است.
69|24|(و به آنان گفته مى شود:) بخوريد و بياشاميد گوارا باد بر شما، اينها در برابر اعمالى است كه در ايام گذشته انجام داديد!
69|25|امّا كسى كه نامه اعمالش را به دست چپش بدهند مى گويد: «اى كاش هرگز نامه اعمالم رابه من نمى دادند.
69|26|و نمى دانستم حساب من چيست!
69|27|اى كاش مرگم فرا مى رسيد!
69|28|مال و ثروتم هرگز مرا بى نياز نكرد،
69|29|قدرت من نيز از دست رفت!»
69|30|(فرمان مى رسد:) او را بگيريد و دربند و زنجيرش كنيد!
69|31|سپس او را در دوزخ بيفكنيد!
69|32|بعد او را به زنجيرى كه هفتاد ذراع است ببنديد;
69|33|چرا كه او (با ديدن دلايل روشن) هرگز به خداوند بزرگ ايمان نمى آورد،
69|34|و هرگز بر اطعام مستمندان تشويق نمى نمود;
69|35|از اين رو امروز هم در اين جا دوستى صميمى ندارد،
69|36|و نه طعامى، جز از چرك و خون.
69|37|طعامى كه جز خطاكاران آن را نمى خورند.
69|38|سوگند به آنچه مى بينيد، 
69|39|و آنچه نمى بينيد،
69|40|كه اين قرآن گفتار رسول بزرگوارى است،
69|41|و گفته شاعرى نيست، امّا كمتر ايمان مى آوريد!
69|42|و نه گفته كاهنى، اما كمتر متذكّر مى شويد.
69|43|كلامى است كه از سوى پروردگار جهانيان نازل شده است.
69|44|و اگر او سخنى دروغ بر ما مى بست،
69|45|ما او را با قدرت مى گرفتيم،
69|46|سپس رگ قلبش را قطع مى كرديم،
69|47|و هيچ كس از شما نمى توانست از (مجازات)او مانع شود.
69|48|و به يقين اين قرآن، تذكّرى براى پرهيزگاران است.
69|49|و ما مى دانيم كه بعضى از شما (آن را) تكذيب مى كنيد.
69|50|و آن مايه حسرت كافران است.
69|51|و آن يقين خالص است.
69|52|حال كه چنين است به نام پروردگار بزرگت تسبيح گوى.
70|1|تقاضا كننده اى تقاضاى عذابى كرد كه انجام مى گيرد.
70|2|(اين عذاب) براى كافران است، و هيچ كس نمى تواند آن را دفع كند، 
70|3|از سوى خداوندى كه فرشتگانش بر آسمانها صعود مى كنند 
70|4|فرشتگان و روح (آن فرشته مقرّب خداوند) به سوى او عروج مى كنند در روزى كه مقدارش پنجاه هزار سال است.
70|5|پس صبر جميل پيشه كن،
70|6|زيرا آنها آن روز را دور مى بينند،
70|7|و ما آن رانزديك مى بينيم.
70|8|همان روزى كه آسمان همچون فلز گداخته مى شود،
70|9|و كوهها مانند پشم رنگين (درفضا)متلاشى خواهدبود،
70|10|وهيچ دوستى صميمى سراغ دوستش رانمى گيرد!
70|11|آنها را به يكديگر نشان مى دهند (ولى هر كس گرفتار كار خويشتن است آن چنانكه) گنهكار دوست مى دارد فرزندان خود را در برابر عذاب آن روز فدا كند، 
70|12|و همسر و برادرش را،
70|13|و قبيله اش را كه از او حمايت مى كرد،
70|14|و همه مردم روى زمين را تا مايه نجاتش گردند;
70|15|هرگز چنين نيست (كه با اينها بتوان نجات يافت، آرى) تنها شعله هاى سوزان آتش است،
70|16|كه پوست بدن را مى كند و مى بَرد.
70|17|و كسانى را كه (به فرمان خدا) پشت كردند (به سوى خود) مى خواند.
70|18|و (آنها كه اموال را) جمع و ذخيره كردند.
70|19|به يقين انسان حريص و كم طاقت آفريده شده است،
70|20|هنگامى كه بدى به او رسد بى تابى مى كند،
70|21|و هنگامى كه خوبى به او رسد مانع ديگران مى شود (و بخل مىورزد)، 
70|22|مگر نمازگزاران،
70|23|كسانى كه نمازهايشان را دائماً به جا مى آورند، 
70|24|و كسانى كه در اموالشان حق معيّنى است،
70|25|براى سائل و محروم،
70|26|و آنها كه به روز جزا ايمان دارند،
70|27|و آنها كه از عذاب پروردگارشان بيمناكند،
70|28|چرا كه هيچ كس از عذاب پروردگارش در امان نيست،
70|29|و آنها كه دامان خويش را (از بى عفتى) حفظ مى كنند،
70|30|جز با همسران و كنيزان (كه در حكم همسرند آميزش ندارند)، به يقين چنين كسانى مورد سرزنش نخواهند بود. 
70|31|و هر كس جز اينها را طلب كند، متجاوز است.
70|32|و آنها كه امانتها و پيمان خود را رعايت مى كنند،
70|33|و آنها كه به اداى شهادتشان قيام مى نمايند، 
70|34|و آنها كه بر نمازشان مواظبت دارند،
70|35|آنان (كه چنين اوصافى دارند) در باغهاى بهشتى گرامى داشته مى شوند.
70|36|پس كافران را چه مى شود كه با سرعت نزد تو مى آيند،
70|37|از راست و چپ، گروه گروه (و آرزوى بهشت دارند)؟!
70|38|آيا هر يك از آنها (با اين اعمال زشتش) طمع دارد كه او را در بهشت پرنعمت الهى وارد كنند؟!
70|39|هرگز چنين نيست; ما آنها را از آنچه خودشان مى دانند آفريده ايم.
70|40|سوگند به پروردگار مشرقها و مغربها كه ما قادريم،
70|41|كه جاى آنان را به كسانى بدهيم كه از آنها بهترند; و ما هرگز مغلوب نخواهيم شد.
70|42|آنان را به حال خود واگذار تا در باطل فرو روند و بازى كنند تا روز موعود خود را ملاقات نمايند.
70|43|همان روز كه از قبرها بسرعت خارج مى شوند، گويى به سوى بتها مى دوند;
70|44|در حالى كه چشمهايشان (از شرم و وحشت) به زير افتاده، و (پرده اى از) ذلّت و خوارى آنها را پوشانده است. اين همان روزى است كه به آنها وعده داده مى شد.
71|1|ما نوح را به سوى قومش فرستاديم و گفتيم: «قوم خود را انذار كن پيش از آن كه عذاب دردناكى به سراغشان آيد.»
71|2|گفت: «اى قوم من! به يقين من براى شما انذار كننده آشكارى هستم،
71|3|كه خدا را پرستش كنيد و از مخالفت او بپرهيزيد و مرا اطاعت نماييد،
71|4|تا خدا گناهانتان را بيامرزد و تا زمان معيّنى شما را عمر دهد; زيرا هنگامى كه اجل الهى فرا رسد، تأخيرى نخواهد داشت اگر مى دانستيد.»
71|5|(نوح) گفت: «پروردگارا! من قوم خود را شب و روز (به سوى تو) دعوت كردم،
71|6|امّا دعوت من چيزى جز فرار (از حق) بر آنان نيفزود.
71|7|و من هر زمان آنها را دعوت كردم (كه ايمان بياورند) تا تو آنها را بيامرزى، انگشتان خويش را در گوشهايشان قرارداده و لباسهايشان را بر خود پيچيدند، و در مخالفت اصرار ورزيدند و بشدّت استكبار كردند.
71|8|سپس من آنها را با صداى بلند(به اطاعت فرمان تو) دعوت كردم،
71|9|سپس آشكارا و نهان (حقيقت توحيد و ايمان را) براى آنان بيان داشتم.
71|10|و گفتم: «از پروردگار خويش آمرزش بطلبيد كه او بسيار آمرزنده است،
71|11|تا بارانهاى پربركت آسمان را پى در پى بر شما فرو فرستد،
71|12|و شما را با اموال و فرزندان فراوان كمك كند و باغهاى سرسبز و نهرهاى جارى در اختيارتان قرار دهد.
71|13|چرا شما براى خدا عظمت قائل نيستيد؟!
71|14|در حالى كه شما را در مراحل مختلف آفريد (تا از نطفه به صورت انسان كامل رسيديد). 
71|15|آيا نمى دانيد چگونه خداوند هفت آسمان را برفراز يكديگر آفريده است، 
71|16|و ماه را در ميان آن ها مايه روشنايى، و خورشيد را چراغ فروزانى قرارداده است؟!
71|17|و خداوندشما را همچون گياهى از زمين رويانيد،
71|18|سپس شما را به زمين باز مى گرداند، و بار ديگر شما را خارج مى سازد.
71|19|و خداوند زمين را براى شما فرش گسترده اى قرار داد،
71|20|تا از راههاى وسيع و درّه هاى آن بگذريد (و به هر جا مى خواهيد برويد).»
71|21|نوح (بعد از نوميدى از هدايت آنان) گفت: «پروردگارا! آنها نافرمانى من كردند و از كسانى پيروى نمودند كه اموال و فرزندانشان چيزى جز زيانكارى بر آنها نيفزوده است.
71|22|و (اين رهبران گمراه) مكر عظيمى به كار بردند،
71|23|و گفتند: دست از معبودان خود برنداريد (بخصوص) بتهاى «ودّ»، «سُواع»، «يَغُوث»، «يعوق» و «نسر» را رها نكنيد. 
71|24|و آنها بسيارى را گمراه كردند. خداوندا، ستمكاران را جز گمراهى ميفزا!» 
71|25|(آرى، سرانجام) همگى بخاطر گناهانشان غرق شدند و در آتش دوزخ وارد گشتند، و جز خدا ياورانى براى خود نيافتند.
71|26|نوح گفت: «پروردگارا! هيچ كس از كافران را بر روى زمين باقى مگذار!
71|27|چرا كه اگر آنها را باقى بگذارى، بندگانت را گمراه مى كنند و جز نسلى فاجر و كافر به دنيا نمى آورند.
71|28|پروردگارا! مرا، و پدر و مادرم و همه كسانى را كه با ايمان وارد خانه من شدند، و جميع مردان و زنان با ايمان را بيامرز; و ستمكاران را جز هلاكت ميفزا!»
72|1|بگو: به من وحى شده است كه جمعى از جنّ به سخنانم گوش فرا داده اند، سپس گفته اند: «ما قرآن عجيبى شنيده ايم،
72|2|كه به راه راست هدايت مى كند، پس ما به آن ايمان آورده ايم و هرگز كسى را همتاى پروردگارمان قرار نمى دهيم،
72|3|و اين كه والا است مقام با عظمت پروردگار ما، و او هرگز براى خود همسر و فرزندى انتخاب نكرده است،
72|4|و اين كه سفيه ما (ابليس) درباره خداوند سخنان ناروا مى گفت، 
72|5|و اين كه ما گمان مى كرديم كه انس و جنّ هرگز بر خدا دروغ نمى بندند،
72|6|و اين كه مردانى از بشر به مردانى از جنّ پناه مى بردند، و بر گمراهى و طغيان آنان مى افزودند،
72|7|و اين كه آنها گمان كردند ـ همان گونه كه شما گمان مى كرديد كه خداوند هرگز كسى را (به نبوت) مبعوث نمى كند،
72|8|و اين كه ما آسمان را جستجو كرديم و آن را پر از محافظان قوى و تيرهاى شهاب يافتيم،
72|9|و اين كه ما پيش از اين به استراق سمع در آسمانها مى نشستيم; امّا اكنون هركس بخواهد استراق سمع كند، شهابى را در كمين خود مى يابد،
72|10|و اين كه (با اين اوضاع) ما نمى دانيم آيا اراده شرّى درباره اهل زمين شده يا پروردگارشان خواسته است آنان را هدايت كند؟!
72|11|و اين كه در ميان ما، افرادى صالح و افرادى غيرصالحند;و ما گروههاى متفاوتى هستيم،
72|12|و اين كه ما يقين داريم هرگز نمى توانيم بر اراده خداوند در زمين غالب شويم و نمى توانيم از (پنجه قدرت) او بگريزيم،
72|13|و اين كه ما هنگامى كه هدايت (قرآن) را شنيديم به آن ايمان آورديم; و هركس به پروردگارش ايمان بياورد، نه از نقصان (در پاداش) مى ترسد و نه از ستم (در مجازات).
72|14|و اين كه گروهى از ما مسلمان و گروهى ستمكارند; هركس اسلام را اختيار كند راه راست را برگزيده است،
72|15|و امّا ستمكاران آتشگيره و هيزم دوزخند.
72|16|و اين كه اگر آنها [= جنّ و انس] در راه (ايمان) استقامت ورزند، با آب فراوان (باران) سيرابشان مى كنيم.
72|17|تا آنها را با اين نعمت فراوان بيازماييم; و هركس از ياد پروردگارش روى گرداند، او را به عذاب فزاينده اى گرفتار مى سازد!
72|18|و اين كه مساجد از آنِ خداست، پس هيچ كس را با خدا نخوانيد.
72|19|و اين كه هنگامى كه بنده خدا [= محمد] به عبادت برمى خاست و او را مى خواند، گروهى پيرامون او بشدت ازدحام مى كردند.» 
72|20|بگو: «من تنها پروردگارم را مى خوانم و هيچ كس را همتاى او قرار نمى دهم.»
72|21|بگو: «من مالك زيان و هدايتى براى شما نيستم.» 
72|22|بگو: «(اگر من نيز برخلاف فرمانش رفتار كنم) هيچ كس مرا در برابر خداوند حمايت نمى كند و پناهگاهى جز او نمى يابم;
72|23|تنها وظيفه من ابلاغ ازسوى خدا و رساندن رسالات اوست; و كسانى كه نافرمانى خدا و پيامبرش كنند، آتش دوزخ از آن آنهاست و جاودانه در آن مى مانند.»
72|24|(اين كارشكنى كفّار همچنان ادامه مى يابد) تا هنگامى كه آنچه را به آنها وعده داده شده ببينند; آنگاه مى دانند چه كسى ياورش ضعيف تر و جمعيّتش كمتر است!
72|25|بگو: «من نمى دانم آنچه به شما وعده داده شده نزديك است يا پروردگارم زمانى براى آن قرار مى دهد؟!
72|26|داناى غيب اوست و هيچ كس را بر اسرار غيبش آگاه نمى سازد، 
72|27|مگر پيامبرانى كه (آنان را برگزيده و) از آنها راضى است و مراقبينى از پيش رو و پشت سر براى آنها قرار مى دهد،
72|28|تا معلوم شود پيامبرانش رسالتهاى پروردگارشان را ابلاغ كرده اند; و او به آنچه نزد آنهاست احاطه دارد و همه چيز را احصا كرده است.»
73|1|اى جامه به خود پيچيده!
73|2|شب را، جز كمى، به پاخيز.
73|3|نيمى از شب را، يا كمى از آن كم كن،
73|4|يا بر نصف آن بيفزا، وقرآن را با تامّل و دقت بخوان.
73|5|چرا كه ما بزودى سخنى سنگين به تو القا خواهيم كرد.
73|6|به يقين نماز و عبادت شبانه گامى استوارتر و گفتارى پايدارتر است.
73|7|زيرا تو در روز تلاش مستمر و طولانى خواهى داشت (و عبادت شبانه به تو نيرو مى بخشد).
73|8|نام پروردگارت را ياد كن و تنها به او دل ببند.
73|9|اوست پروردگار مشرق و مغرب كه معبودى جز او نيست، پس او را تكيه گاه خود انتخاب كن،
73|10|و در برابر آنچه (دشمنان) مى گويند شكيبا باش و به طرزى شايسته از آنان دورى گزين.
73|11|و مرا با تكذيب كنندگان صاحب نعمت واگذار، و آنها را كمى مهلت ده،
73|12|كه (براى آنها) نزد ما غل و زنجيرها و (آتش) دوزخ است،
73|13|و غذايى گلوگير، و عذابى دردناك،
73|14|در آن روز كه زمين و كوهها سخت به لرزه درمى آيد، و كوهها (چنان درهم كوبيده مى شود كه) به شكل توده هايى از شن نرم در مى آيد.
73|15|ما پيامبرى به سوى شما فرستاديم كه گواه بر شماست، همان گونه كه به سوى فرعون پيامبرى فرستاديم.
73|16|(ولى) فرعون به مخالفت و نافرمانى آن پيامبر برخاست، و ما او را سخت مجازات كرديم.
73|17|شما (نيز) اگر كافر شويد، چگونه خود را (از عذاب) روزى كه كودكان را پير مى كند بركنار مى داريد؟!
73|18|و در آن روز آسمان از هم شكافته مى شود، و وعده الهى، انجام شدنى است.
73|19|اين هشدار و تذكّرى است، پس هركس بخواهد راهى به سوى پروردگارش برمى گزيند.
73|20|پروردگارت مى داند كه تو و گروهى از آنها كه با تو هستند نزديك دو ثلث از شب يا نصف يا ثلث آن را به پا مى خيزيد; (و به عبادت و تلاوت قرآن مى پردازيد) خداوند شب و روز را اندازه گيرى مى كند; او مى داند كه شما نمى توانيد مقدار آن را (به دقت براى عبادت كردن) اندازه گيرى كنيد، پس شما را بخشيد; اكنون آنچه براى شما ميسّر است قرآن بخوانيد. او مى داند بزودى گروهى از شما بيمار مى شوند، و گروهى ديگر براى به دست آوردن فضل الهى (و كسب روزى) به سفر مى روند، و گروهى ديگر در راه خدا جهاد مى كنند (و از تلاوت قرآن باز مى مانند)، پس آنچه براى شما ممكن است از آن تلاوت كنيد و نماز را برپا داريد و زكات بپردازيد و به خدا «قرض الحسنه» دهيد (در راه او انفاق نماييد) و (بدانيد) آنچه از كارهاى نيك براى خود از پيش مى فرستيد آن را نزد خدا به بهترين وجه و بزرگترين پاداش خواهيد يافت; و از خدا آمرزش بطلبيد كه خداوند آمرزنده و مهربان است. 
74|1|اى جامه خواب به خود پيچيده (و در بستر آرميده)!
74|2|برخيز و انذار كن، (و جهانيان را بيم ده)
74|3|و پروردگارت را بزرگ بشمار
74|4|و لباست را پاكيزه دار،
74|5|و از پليدى دورى كن،
74|6|و منّت مگذار و عملت را بزرگ مشمار،
74|7|و بخاطر پروردگارت شكيبايى كن.
74|8|و (بدانيد) هنگامى كه در «صور» دميده شود،
74|9|آن روز، روز سختى است،
74|10|كه براى كافران آسان نيست!
74|11|مرا با كسى كه او را به تنهايى آفريده ام واگذار! 
74|12|همان كس كه براى او مال گسترده اى قرار دادم،
74|13|و فرزندان فراوانى كه همواره در كنار او (و در خدمت او) هستند،
74|14|و وسايل زندگى را (از هر نظر) برايش فراهم ساختم!
74|15|باز طمع دارد كه (به آن) بيفزايم.
74|16|هرگز. چنين نخواهد شد; چرا كه او نسبت به آيات ما دشمنى مىورزد.
74|17|و بزودى او را مجبور مى كنم كه از قله زندگى بالا رود. (پس او را به زير مى افكنم)!
74|18|او (براى مبارزه با قرآن) انديشه كرد و نقشه اى (شيطانى) كشيد!
74|19|مرگ بر او! چگونه نقشه اى كشيد؟!
74|20|باز هم مرگ بر او، چگونه نقشه كشيد؟!
74|21|پس نگاهى كرد،
74|22|و چهره درهم كشيد و عجولانه دست به كار شد;
74|23|سپس پشت كرد و تكبّر ورزيد،
74|24|و سرانجام گفت: «اين (قرآن) چيزى جز سحر پيشينيان نيست!
74|25|اين فقط سخن انسان است.»
74|26|(امّا) بزودى او را وارد سَقَر [=دوزخ] مى كنم!
74|27|و توچه مى دانى «سَقَر» چيست!
74|28|(آتشى است كه) نه چيزى را باقى مى گذارد و نه رها مى سازد.
74|29|پوست را دگرگون مى كند.
74|30|نوزده (نگهبان) بر آن گمارده شده اند!
74|31|نگهبانان دوزخ را فقط فرشتگان (عذاب) قرار داديم، و تعداد آنها را جز براى آزمايش كافران معين نكرديم تااهل كتاب [= يهود و نصارى] يقين پيدا كنند و بر ايمان مؤمنان بيفزايد، و اهل كتاب و مؤمنان (در حقّانيت اين كتاب آسمانى) ترديد به خود راه ندهند، و بيماردلان و كافران بگويند: «خدا از اين سخن چه منظورى دارد؟!» (آرى) اين گونه خداوند هركس را بخواهد گمراه مى سازد و هركس را بخواهد هدايت مى كند. و لشكريان پروردگارت را جز او كسى نمى داند، و اين جز هشدار و تذكرى براى انسانها نيست!
74|32|هرگز چنين نيست سوگند به ماه،
74|33|و به شب، هنگامى كه (دامن برچينيد و) پشت كند،
74|34|و به صبح هنگامى كه چهره بگشايد،
74|35|كه آن (حوادث هولناك قيامت) از مسائل مهم است!
74|36|هشدارى است براى همه انسانها،
74|37|براى كسانى از شما كه مى خواهند (به سوى هدايت) پيش روند يا عقب بمانند
74|38|(آرى) هركس در گرو اعمال خويش است،
74|39|مگر «اصحاب يمين» (كه نامه اعمالشان را به دست راستشان مى دهند)!
74|40|آنها در باغهاى بهشتى اند، و سؤال مى كنند،
74|41|از مجرمان:
74|42|«چه چيز شما را به دوزخ وارد ساخت؟!»
74|43|مى گويند: «ما از نمازگزاران نبوديم،
74|44|و اطعام مستمند نمى كرديم،
74|45|و پيوسته با اهل باطل همنشين و همصدا بوديم،
74|46|و همواره روز جزا را انكار مى كرديم،
74|47|تا زمانى كه مرگ ما فرا رسيد!»
74|48|از اين رو شفاعت شفاعت كنندگان به حال آنها سودى نمى بخشد.
74|49|چرا آنها از تذكّر روى گردانند؟!
74|50|گويى گورخرانى رميده اند،
74|51|كه از (مقابل) شيرى فرار كرده اند!
74|52|بلكه هر كدام از آنها انتظار دارد نامه جداگانه اى (از سوى خدا) به او داده شود.
74|53|هرگز چنين نيست (كه آنان مى گويند،)بلكه آنها از آخرت نمى ترسند.
74|54|هرگز چنين نيست (كه آنها مى گويند) آن (قرآن) يك تذكر و يادآورى است.
74|55|و كسانى كه بخواهند از آن پند مى گيرند;
74|56|و آنها پند نمى گيرند مگر اين كه خدا بخواهد; او اهل تقوا و اهل آمرزش است (و به هر كس آنچه لايق باشد مى دهد).
75|1|سوگند به روز قيامت،
75|2|و سوگند به نفس ملامتگر (و وجدان بيدار كه رستاخيز حق است)!
75|3|آيا انسان مى پندارد كه هرگز استخوانهاى او را جمع نخواهيم كرد؟! 
75|4|آرى قادريم كه (حتى خطوط سر) انگشتان او را موزون و مرتب كنيم.
75|5|(انسان شك در معاد ندارد) بلكه او مى خواهد (آزادانه) در تمام عمر گناه كند.
75|6|(از اين رو) مى پرسد: «روز قيامت كى خواهد بود»؟!
75|7|(بگو:) در آن هنگام كه چشمها از شدّت وحشت خيره گردد، 
75|8|و ماه بى نور شود،
75|9|و خورشيد و ماه با هم جمع شوند،
75|10|آن روز انسان مى گويد: «راه فرار كجاست؟!»
75|11|هرگز چنين نيست، (راه فرار و) پناهگاهى وجود ندارد!
75|12|آن روز قرارگاه نهايى تنها به سوى پروردگار تو است;
75|13|و در آن روز انسان را از آنچه كه از پيش و پشت سر فرستاده آگاه مى كنند.
75|14|بلكه انسان از وضع خويش آگاه است،
75|15|هرچند (در ظاهر) براى خود عذرهايى بتراشد. 
75|16|(هنگام نزول وحى) زبانت را بخاطر عجله براى خواندن آن حركت مده، 
75|17|چرا كه جمع كردن و خواندن آن بر عهده ماست.
75|18|پس هر گاه آن را خوانديم، از خواندن آن پيروى كن.
75|19|سپس بيان (و توضيح) آن (نيز) بر عهده ماست.
75|20|هرگز چنين نيست (كه شما مى پنداريد!) بلكه شما دنياى زودگذر را دوست داريد
75|21|وآخرت را رها مى كنيد.
75|22|(آرى) در آن روز صورتهايى شاداب و مسرور است،
75|23|و به (الطاف) پروردگارشان مى نگرند.
75|24|و در آن روز صورتهايى عبوس و درهم كشيده است،
75|25|(زيرا) مى دانند عذابى كمرشكن در پيش دارند!
75|26|هرگز چنين نيست (او ايمان نمى آورد) تا موقعى كه جان به گلوگاهش رسد،
75|27|و گفته شود: «آيا كسى هست كه (اين بيمار را از مرگ) نجات دهد؟!»
75|28|(در اين هنگام) او به جدايى از دنيا يقين پيدا مى كند،
75|29|و ساق پاها (از سختى جان دادن) به هم مى پيچد!
75|30|در آن روز مسير همه به سوى (دادگاه) پروردگارت خواهد بود.
75|31|(در آن روز گفته مى شود:) او ايمان نياورد و نماز نخواند،
75|32|بلكه تكذيب كرد و روى گردان شد،
75|33|سپس به سوى خانواده خود بازگشت در حالى كه متكبرانه قدم بر مى داشت.
75|34|(با اين اعمال) عذاب الهى براى تو شايسته تر است، شايسته تر! 
75|35|باز هم عذاب براى تو شايسته تر است، شايسته تر!
75|36|آيا انسان گمان مى كند بى هدف رها مى شود؟!
75|37|آيا او نطفه اى از منى كه در رحم ريخته مى شود نبود؟! 
75|38|سپس بصورت خون بسته درآمد، و خداوند او را آفريد و موزون ساخت،
75|39|و از آن، دو زوج مرد و زن آفريد.
75|40|آيا چنين كسى قادر نيست كه مردگان را زنده كند؟!
76|1|آيا اين گونه نيست كه زمانى طولانى از روزگار بر انسان گذشت كه چيز قابل ذكرى نبود؟!
76|2|ما انسان را از نطفه به هم آميخته اى آفريديم، و او را مى آزماييم; (بدين جهت) او را شنوا و بينا قرار داديم.
76|3|ما راه را به او نشان داديم، خواه شاكر باشد (و پذيرا گردد) يا ناسپاس.
76|4|ما براى كافران،زنجيرها و غلها و شعله هاى سوزان آتش آماده كرده ايم!
76|5|به يقين ابرار (و نيكان) از جامى مى نوشند كه با عطر خوشى آميخته است،
76|6|از چشمه اى كه بندگان خاصّ خدا از آن مى نوشند، و (از هر جا بخواهند) آن را جارى مى سازند.
76|7|آنها به نذر خود وفا مى كنند، و از روزى كه شرّ و عذابش گسترده است مى ترسند،
76|8|و غذاى (خود) را با اين كه به آن علاقه (و نياز) دارند، به «مستمند» و «يتيم» و «اسير» اطعام مى كنند.
76|9|(و مى گويند:) ما شما را بخاطر خدا اطعام مى كنيم، وهيچ پاداش و سپاسى از شما نمى خواهيم.
76|10|ما از پروردگارمان خائفيم در آن روزى كه عبوس و سخت است.
76|11|(بخاطر اين عقيده و عمل)خداوند آنان را از شرّ آن روز نگه مى دارد و از آنها استقبال مى كند درحالى كه شادمان و مسرورند.
76|12|و در برابر صبرشان، بهشت و لباسهاى حرير (بهشتى) را به آنها پاداش مى دهد. 
76|13|در آنجا بر تختهاى زيبا تكيه كرده اند، نه آفتاب (سوزان) را در آن جا مى بينند و نه سرما را.
76|14|و در حالى است كه سايه هاى آن (درختان بهشتى) بر آنها فرو افتاده و چيدن ميوه هايش بسيار آسان است.
76|15|و در گردا گرد آنها ظرفهايى سيمين و قدحهايى بلورين مى گردانند، (پر از بهترين غذاها و نوشيدنيها)
76|16|ظرفهاى بلورينى از نقره (شفاف)، كه آنها را به اندازه مناسب آماده كرده اند.
76|17|و در آن جا از جامهايى سيراب مى شوند لبريز (از شراب طهورى) كه آميخته با زنجبيل است، 
76|18|از چشمه اى در آنجا كه نامش سلسبيل است.
76|19|و بر گردشان (براى پذيرايى) نوجوانانى جاودانى مى گردند كه هرگاه آنها را ببينى گمان مى كنى مرواريد پراكنده اند.
76|20|و هنگامى كه آن جا را ببينى نعمت و ملك عظيمى را مى بينى!
76|21|بر اندام آنها [= بهشتيان] لباسهايى است از حرير نازك سبز رنگ، و از ديباى ضخيم، و با دستبندهايى از نقره آراسته شده اند، و پروردگارشان شراب طهور به آنان مى نوشاند.
76|22|اين پاداش شماست، و سعى و تلاش شما مورد قدردانى است.
76|23|به يقين قرآن را ما بر تو نازل كرديم.
76|24|پس در (تبليغ و اجراى) حكم پروردگارت شكيبا و با استقامت باش، و از هيچ گنهكار يا كافرى از آنان اطاعت مكن.
76|25|و نام پروردگارت را هر صبح و شام ياد كن.
76|26|و پاسى از شب را براى او سجده كن، و مقدارى طولانى از شب، او را تسبيح گوى. 
76|27|آنها زندگى زودگذر دنيا را دوست دارند، در حالى كه روز سختى را پشت سر خودرها مى كنند.
76|28|ما آنها را آفريديم و پيوندهاى وجودشان را محكم كرديم، و هر زمان بخواهيم جاى آنان را به گروهى همانند آنان مى دهيم.
76|29|اين يك تذكّر و يادآورى است، و هركس بخواهد (با استفاده از آن) راهى به سوى پروردگارش برمى گزيند.
76|30|و شما (چيزى را) نمى خواهيد مگر اين كه خدا بخواهد،خداوند دانا و حكيم بوده و هست.
76|31|هركس را بخواهد (و شايسته باشد) در رحمت (وسيع) خود وارد مى كند، و براى ستمكاران عذاب دردناكى آماده ساخته است!
77|1|سوگند به فرشتگانى كه پى در پى فرستاده مى شوند،
77|2|و آنها كه همچون تندباد حركت مى كنند،
77|3|و سوگند به آنها كه (ابرها را) مى گسترانند،
77|4|و آنها كه جدا مى كنند،
77|5|و سوگند به آنها كه آيات بيدارگر (الهى) را (به انبيا) القا مى نمايند،
77|6|براى اتمام حجّت يا انذار، 
77|7|(سوگند به همه اين امور) كه آنچه به شما (درباره قيامت) وعده داده مى شود، واقع شدنى است!
77|8|در آن هنگام كه ستارگان محو و تاريك شوند 
77|9|و (كرات) آسمان از هم بشكافند،
77|10|و آنگاه كه كوهها از جا كنده و متلاشى شوند،
77|11|و در آن هنگام كه براى پيامبران (به منظور اداى شهادت) تعيين وقت شود.
77|12|(اين شهادت) براى چه روزى به تأخير افتاده؟!
77|13|براى روزجدايى (حق از باطل).
77|14|تو چه مى دانى روز جدايى چيست؟!
77|15|واى در آن روز بر تكذيب كنندگان.
77|16|آيا ما اقوام (مجرم) نخستين را هلاك نكرديم؟!
77|17|سپس ديگران را به دنبال آنها مى فرستيم.
77|18|(آرى) اين گونه با مجرمان رفتار مى كنيم.
77|19|واى در آن روز بر تكذيب كنندگان!
77|20|آيا شما را از آبى پست و ناچيز نيافريديم،
77|21|سپس آن را در قرارگاهى مطمئن و آماده [= رحم] قرار داديم،
77|22|تا مدّتى معيّن؟!
77|23|ما توانايى بر اين كار داشتيم، پس ما چه تواناى خوبى هستيم (و امر معاد براى ما آسان است).
77|24|واى در آن روز بر تكذيب كنندگان!
77|25|آيا زمين را مركز اجتماع (شما) قرار نداديم،
77|26|براى زندگان و مردگان (شما)؟!
77|27|و در آن كوههاى استوار و بلندى قرار داديم، و آبى گوارا به شما نوشانديم.
77|28|واى در آن روز بر تكذيب كنندگان! 
77|29|(در آن روز به آنها گفته مى شود:) بى درنگ،به سوى همان چيزى كه پيوسته آن را تكذيب مى كرديد برويد. 
77|30|برويد به سوى سايه اى سه شاخه (از دودهاى خفقان بار و آتش زا)!
77|31|سايه اى كه نه آرام بخش است و نه ازشعله هاى آتش جلوگيرى مى كند!
77|32|شراره هايى (از خود) پرتاب مى كند به بزرگى يك كاخ!
77|33|گويى (در سرعت و كثرت) همچون شتران زرد رنگى هستند (كه به هر سو پراكنده مى شوند)!
77|34|واى در آن روز بر تكذيب كنندگان!
77|35|امروز روزى است كه سخن نمى گويند (و قادر بر دفاع از خويشتن نيستند)،
77|36|و به آنها اجازه داده نمى شود تا عذرخواهى كنند.
77|37|واى در آن روز بر تكذيب كنندگان!
77|38|(و به آنها گفته مى شود:) امروز، روز جدايى (حق از باطل) است كه شما و پيشينيان را در آن جمع كرده ايم.
77|39|اگر چاره اى در برابر من (براى فرار از چنگال مجازات) داريد انجام دهيد!
77|40|واى در آن روز بر تكذيب كنندگان!
77|41|(در آن روز) پرهيزگاران در سايه هاى (درختان بهشتى) و در ميان چشمه ها قرار دارند،
77|42|و ميوه هايى از آنچه مايل باشند.
77|43|بخوريد و بنوشيد گوارا باد بر شما، اينها در برابراعمالى است كه انجام مى داديد!
77|44|ما اين گونه نيكوكاران را پاداش مى دهيم.
77|45|واى در آن روز بر تكذيب كنندگان!
77|46|(و به مجرمان بگو:) بخوريد و اندكى (از زندگى دنيا) بهره گيريد (ولى بدانيد عذاب الهى در انتظار شماست) چرا كه شما مجرميد.
77|47|واى در آن روز بر تكذيب كنندگان!
77|48|و هنگامى كه به آنها گفته شود ركوع كنيد ركوع نمى كنند.
77|49|واى در آن روز بر تكذيب كنندگان!
77|50|(و اگر آنها به اين قرآن ايمان نمى آورند) پس به كدام سخن بعد از آن ايمان مى آورند؟!
78|1|آنها از چه چيز از يكديگر سؤال مى كنند؟!
78|2|از خبر بزرگ و پر اهميّت (رستاخيز)! 
78|3|كه پيوسته در آن اختلاف دارند.
78|4|چنين نيست (كه آنها فكر مى كنند)، بزودى خواهند دانست.
78|5|باز هم چنين نيست (كه آنها مى پندارند)، بزودى مى دانند (كه قيامت حق است)!
78|6|آيا زمين را محل آرامش (شما) قرار نداديم؟!
78|7|و كوهها را ميخهايى (براى زمين)؟!
78|8|و شما را بصورت زوجها آفريديم!
78|9|و خواب شما را مايه آرامشتان قرار داديم، 
78|10|و شب را پوششى (براى شما)،
78|11|و روز را وسيله اى براى زندگى و معاش.
78|12|و بر فراز شما هفت (آسمان) محكم بنا كرديم.
78|13|و چراغى روشن و حرارت بخش آفريديم!
78|14|و از ابرهاى باران زا آبى فراوان نازل كرديم.
78|15|تا بوسيله آن دانه و گياه بسيار برويانيم،
78|16|و باغهايى پر درخت. 
78|17|(آرى) روز جدايى (حق از باطل)، ميعاد همگان است!
78|18|روزى كه در «صور» دميده مى شود و شما فوج فوج (به محشر) مى آييد. 
78|19|و آسمان گشوده مى شود و بصورت درهاى متعددى در مى آيد.
78|20|و كوهها به حركت درمى آيد (و متلاشى مى شود) و بصورت سرابى خواهد شد.
78|21|به يقين (در آن روز) جهنم كمينگاهى است بزرگ،
78|22|و محل بازگشتى براى طغيانگران.
78|23|مدتهاى طولانى در آن مى مانند. 
78|24|در آن جا نه چيز خنكى مى چشند و نه نوشيدنى گوارايى،
78|25|جز آبى سوزان و مايعى از چرك و خون.
78|26|اين مجازاتى است موافق و مناسب (اعمالشان).
78|27|چرا كه آنها هيچ اميدى به حساب نداشتند،
78|28|و آيات ما را به طور كامل تكذيب كردند.
78|29|و ما همه چيز را در كتابى شمارش و ثبت كرده ايم.
78|30|پس (به آنان گفته مى شود:) بچشيد كه چيزى جز عذاب بر شما نمى افزاييم!
78|31|به يقين براى پرهيزگاران نجات و رستگارى بزرگى است:
78|32|باغهايى سرسبز، و انواع انگورها،
78|33|و حوريانى بسيار جوان و همسن و سال،
78|34|و جامهايى لبريز و پياپى (از شراب طهور).
78|35|در آن جا نه سخن لغو و بيهوده اى مى شنوند و نه دروغى.
78|36|اين پاداشى است از سوى پروردگارت و عطيه اى است مطابق (اعمالشان).
78|37|همان پروردگار آسمانها و زمين و آنچه در ميان آن دو است، همان پروردگار رحمان;و (در آن روز) هيچ كس حق ندارد بى اجازه او سخنى بگويد (يا شفاعتى كند).
78|38|روزى كه «روح» و «ملائكه» به صف مى ايستند و هيچ يك، جز به اذن خداوند رحمان، سخن نمى گويند، و (آنگاه كه مى گويند) درست مى گويند.
78|39|آن روز حق است; هر كس بخواهد (اكنون) راه بازگشتى به سوى پروردگارش برمى گزيند. 
78|40|و ما شما را از عذاب نزديكى بيم داديم; در روزى كه انسان آنچه را از قبل با دستهاى خود فرستاده مى بيند، و كافر مى گويد: «اى كاش خاك بودم (و گرفتار عذاب نمى شدم)!»
79|1|سوگند به فرشتگانى كه (روح مجرمان را از بدن هايشان) به شدت بر مى كشند،
79|2|و فرشتگانى كه (روح مؤمنان را) با مدارا و نشاط مى گيرند،
79|3|و سوگند به فرشتگانى كه (در اجراى فرمان الهى) با سرعت حركت مى كنند،
79|4|و بر يكديگر سبقت مى گيرند،
79|5|و آنها كه امور را تدبير مى كنند!
79|6|آن روز كه آن زلزله وحشتناك (همه چيز را) به لرزه در مى آورد، 
79|7|و از پى آن، حادثه دومين [= صيحه عظيم محشر] رخ مى دهد، 
79|8|دلهايى در آن روز سخت مضطرب است،
79|9|و چشمهاى آنان (از شدت ترس) فرو افتاده است.
79|10|مى گويند: «آيا ما به زندگى مجدد باز مى گرديم؟!
79|11|آيا هنگامى كه استخوانهاى پوسيده اى شديم (ممكن است زنده شويم)؟!»
79|12|مى گويند: «اگر اينگونه، بازگشتى است زيانبار!»
79|13|ولى (بدانيد) اين بازگشت تنها با يك صيحه عظيم است!
79|14|ناگهان همگى بر عرصه زمين ظاهر مى گردند!
79|15|آيا سرگذشت موسى به تو رسيده است؟!
79|16|در آن هنگام كه پروردگارش او را در سرزمين مقدس «طوى» ندا داد (و گفت):
79|17|به سوى فرعون برو كه طغيان كرده است.
79|18|و به او بگو: «آيا مى خواهى پاكيزه شوى؟! 
79|19|و من تو را به سوى پروردگارت هدايت كنم تا (از نافرمانى او) بترسى؟!»
79|20|سپس موسى بزرگترين معجزه را به او نشان داد.
79|21|امّا او تكذيب و عصيان كرد.
79|22|سپس روى گردان شد و (براى محو آيين حق) تلاش نمود!
79|23|و (ساحران را) جمع كرد و (مردم را) دعوت نمود.
79|24|و گفت: «من پروردگار برتر شما هستم.» 
79|25|از اين رو خداوند او را به عذاب آخرت و دنيا گرفتار ساخت.
79|26|به يقين در اين عبرتى است براى كسى كه (از نافرمانى خدا) بترسد. 
79|27|آيا آفرينش شما (بعد از مرگ) مشكل تر است يا آفرينش آسمان كه خداوند آن را بنا نهاد؟!
79|28|سقف آن رابرافراشت و آن را نظام بخشيد،
79|29|و شبش را تاريك و روزش را آشكار نمود.
79|30|و زمين را بعد از آن گسترش داد،
79|31|و از آن آب و گياهش را بيرون آورد،
79|32|و كوهها را استوار ساخت.
79|33|همه اينها براى بهره گيرى شما و چهارپايانتان است.
79|34|هنگامى كه آن حادثه وحشتناك بزرگ رخ دهد،
79|35|در آن روز انسان به ياد كوششهايش مى افتد،
79|36|و دوزخ براى هر بيننده اى آشكار مى گردد.
79|37|امّا آن كسى كه طغيان كرده،
79|38|و زندگى دنيا را (بر آخرت) مقدّم داشته،
79|39|به يقين دوزخ جايگاه اوست.
79|40|و آن كس كه از مقام پروردگارش ترسان باشد و نفس را از هوا باز دارد،
79|41|به يقين بهشت جايگاه اوست.
79|42|و از تو درباره قيامت مى پرسند كه در چه زمانى واقع مى شود؟
79|43|تو را با يادآورى زمان آن چه كار؟!
79|44|نهايت آن به سوى پروردگارتواست. (و هيچ كس جز خدا از زمانش آگاه نيست).
79|45|تو فقط بيم دهنده كسانى هستى كه از آن مى ترسند (و آمادگى پذيرش دارند).
79|46|در آن روز كه قيامت را مى بينند احساس مى كنند كه گويا توقّفشان (در دنيا و برزخ) جز شامگاهى يا صبحگاهى بيشتر نبوده است.
80|1|چهره درهم كشيد و روى بر تافت،
80|2|از اين كه نابينايى به سراغ او آمد.
80|3|تو چه مى دانى شايد او تقوا پيشه كند،
80|4|يا متذكّر گردد و اين تذكّر به حال او مفيد باشد.
80|5|امّا آن كس كه خود را توانگر مى بيند، 
80|6|تو به او روى مى آورى،
80|7|در حالى كه اگر او تقوا پيشه نكند چيزى بر تو نيست.
80|8|اما كسى كه به سراغ تو مى آيد و كوشش مى كند،
80|9|و (از خدا) ترسان است،
80|10|تو از او غافل مى شوى! 
80|11|هرگز چنين نيست (كه آنها مى پندارند); اين (قرآن براى همه) تذكر ويادآورى است،
80|12|و هر كس بخواهد از آن پند مى گيرد.
80|13|در الواح پرارزشى
80|14|والا قدر و پاكيزه،
80|15|به دست سفيرانى 
80|16|والا مقام (و فرمانبردار) و نيكوكار!
80|17|مرگ بر اين انسان، چقدر ناسپاس است!
80|18|مگر (خداوند) او را از چه چيز آفريده است؟! 
80|19|او را از نطفه ناچيزى آفريد، سپس اندازه گيرى كرد و موزون ساخت،
80|20|سپس راه (سعادت) را براى او آسان كرد
80|21|بعد او را ميراند و در قبر نهاد،
80|22|پس هرگاه بخواهد او را زنده مى كند.
80|23|هرگز چنين نيست (كه او مى پندارد); او هنوز آنچه را (خدا) فرمان داده، اطاعت نكرده است.
80|24|انسان بايد به غذاى خويش (و آفرينش آن) بنگرد! 
80|25|ما آب فراوان از آسمان فرو ريختيم،
80|26|سپس زمين را از هم شكافتيم،
80|27|و در آن دانه هاى فراوانى رويانديم،
80|28|و انگور و سبزى بسيار،
80|29|و زيتون و نخل فراوان،
80|30|و باغ هاى پردرخت،
80|31|و ميوه و چراگاه
80|32|تا وسيله اى براى بهره گيرى شما و چهارپايانتان باشد. 
80|33|هنگامى كه صيحه رستاخيز بيايد، 
80|34|در آن روز انسان از برادر خود مى گريزد،
80|35|و از مادر و پدرش،
80|36|و همسرو فرزندانش;
80|37|آن روز هر كدام از آنها وضعى دارد كه او را كاملاً به خود مشغول مى سازد.
80|38|چهره هايى در آن روز گشاده و نورانى است
80|39|خندان و مسرور است; 
80|40|و صورتهايى در آن روز غبارآلود است،
80|41|و دود تاريكى آنها را پوشانده است،
80|42|آنان همان كافران و فاجرانند.
81|1|در آن هنگام كه خورشيد درهم پيچيده شود، 
81|2|و ستارگان بى فروغ شوند،
81|3|و كوهها به حركت درآيند،
81|4|و با ارزش ترين اموال به دست فراموشى سپرده شود،
81|5|و در آن هنگام كه وحوش جمع شوند، 
81|6|و درياها برافروخته شوند،
81|7|و هر كس با همسان خود قرين گردد، 
81|8|و آن هنگام كه از دختران زنده به گور شده سؤال شود:
81|9|به كدامين گناه كشته شدند؟!
81|10|و آن هنگام كه نامه هاى اعمال گشوده شود،
81|11|و پرده از روى (اسرار) آسمان برگيرند،
81|12|و در آن هنگام كه دوزخ شعلهور گردد،
81|13|و بهشت نزديك شود،
81|14|(آرى در آن هنگام) هر كس مى داند چه چيزى را مهيا ساخته است.
81|15|سوگند به ستارگانى كه باز مى گردند، 
81|16|حركت مى كنند و (از ديده ها) پنهان مى شوند،
81|17|و سوگند به شب، هنگامى كه پشت كند و به آخر رسد،
81|18|و به صبح، هنگامى كه بدمد،
81|19|كه اين (قرآن) كلام فرستاده بزرگوارى است [= جبرئيل امين]
81|20|كه صاحب قدرت است و نزد (خداوند) صاحب عرش، مقام والايى دارد!
81|21|در آنجا فرمانروا و امين است!
81|22|و همنشين شما [=پيامبر] ديوانه نيست.
81|23|به يقين او (جبرئيل) را در افق روشن ديده است. 
81|24|و او نسبت به آنچه از طريق وحى دريافت داشته بخل ندارد.
81|25|اين (قرآن) گفته شيطان رانده شده (از درگاه خدا) نيست!
81|26|پس به كجا مى رويد؟!
81|27|اين (قرآن) چيزى جز تذكّرى براى جهانيان نيست،
81|28|براى كسى از شما كه بخواهد راه مستقيم در پيش گيرد!
81|29|و شما اراده نمى كنيد مگر اين كه خداوندى كه پروردگار جهانيان است، اراده كند!
82|1|آن زمان كه (كرات) آسمان از هم شكافته شود، 
82|2|و آن زمان كه ستارگان پراكنده شوند و فرو ريزند،
82|3|و آن زمان كه درياها به هم بپيوندند،
82|4|و آن زمان كه قبرها زير و رو گردد، (و مردگان خارج شوند) 
82|5|(در آن زمان) هر كس آنچه را از پيش و پشت سر فرستاده مى داند. 
82|6|اى انسان! چه چيز تو رادربرابرپروردگاركريمت مغرور ساخته است؟!
82|7|همان كسى كه تو را آفريد و منظم ساخت و اعتدال بخشيد،
82|8|و در هر صورتى كه خواست تو را تركيب نمود.
82|9|(آرى) هرگز آن گونه (كه شما مى پنداريد) نيست; بلكه شما روز جزا را منكريد.
82|10|و به يقين نگاهبانانى بر شما گمارده شده،
82|11|والا مقام و نويسنده (اعمال نيك و بد شما)،
82|12|كه مى دانند شما چه مى كنيد.
82|13|به يقين (در آن روز) نيكان در بهشت پر نعمتند.
82|14|و بدكاران در دوزخند،
82|15|روز جزا وارد آن مى شوند و مى سوزند،
82|16|و آنان هرگز از آن غايب (و دور) نيستند!
82|17|تو چه مى دانى روزجزا چيست؟!
82|18|باز چه مى دانى روز جزا چيست؟!
82|19|روزى است كه هيچ كس قادر بر انجام كارى به سود ديگرى نيست، و همه امور در آن روز از آنِ خداست!
83|1|واى بر كم فروشان!
83|2|آنان كه وقتى براى خود چيزى از مردم با پيمانه مى گيرند، (حق خود را) بطور كامل دريافت مى دارند; 
83|3|ولى هنگامى كه براى ديگران پيمانه يا وزن مى كنند، كم مى گذارند.
83|4|آيا آنها گمان نمى كنند كه برانگيخته مى شوند،
83|5|در روزى بزرگ؟!
83|6|روزى كه مردم در پيشگاه پروردگار جهانيان مى ايستند.
83|7|هرگز چنين نيست (كه آنها درباره قيامت مى پندارند)، به يقين نامه اعمال بدكاران در «سجّين» است.
83|8|تو چه مى دانى «سجّين» چيست؟!
83|9|نامه اى است رقم زده شده (و حكمى است حتمى).
83|10|واى در آن روز بر تكذيب كنندگان!
83|11|همان كسانى كه روز جزا را انكار مى كنند.
83|12|و تنها كسى آن را انكار مى كند كه متجاوز و گنهكار است.
83|13|(همان كسانى كه) وقتى آيات ما بر آنها خوانده مى شود مى گويند: «اين افسانه هاى پيشينيان است.»
83|14|چنين نيست (كه آنها مى پندارند)، بلكه اعمالشان چون زنگارى بر دلهايشان نشسته است.
83|15|چنين نيست (كه مى پندارند)، بلكه آنها در آن روز از (لقاى) پروردگارشان محجوبند.
83|16|سپس آنها به يقين وارد دوزخ مى شوند.
83|17|بعد به آنها گفته مى شود: «اين همان چيزى است كه آن را انكار مى كرديد!»
83|18|چنان نيست (كه آنها درباره معاد مى پندارند) بلكه نامه اعمال نيكان در «عليّين» است.
83|19|و تو چه مى دانى «عليّين» چيست؟!
83|20|نامه اى است رقم خورده (و حكمى است قطعى)،
83|21|كه مقرّبان شاهد آنند.
83|22|مسلّماً نيكان در بهشت پرنعمتند:
83|23|بر تختهاى زيباى بهشتى تكيه كرده و (به زيباييهاى بهشت) مى نگرند.
83|24|طراوت و نشاط فزونى نعمت را در چهره هايشان مى بينى و. 
83|25|آنها از شراب طهور دست نخورده و مهر شده اى سيراب مى شوند.
83|26|مُهرى كه بر آن نهاده شده از مشك است; و مشتاقان بايد براى اين (نعمتهاى بهشتى) بر يكديگر پيشى گيرند.
83|27|اين شراب (طهور) آميخته با «تسنيم» است،
83|28|همان چشمه اى كه مقرّبان از آن مى نوشند.
83|29|(آرى) بدكاران (در دنيا) پيوسته به مؤمنان مى خنديدند،
83|30|و هنگامى كه از كنارشان مى گذشتند آنان را با اشاره تمسخر مى كردند،
83|31|و چون به سوى خانواده خود باز مى گشتند مسرور و خندان بودند،
83|32|و هنگامى كه آنها را مى ديدند مى گفتند: «به يقين اينها گمراهانند.»
83|33|در حالى كه آنها مأموريت مراقبت مؤمنان را نداشتند.
83|34|ولى امروز مؤمنان به كافران مى خندند،
83|35|در حالى كه بر تختهاى بهشتى نشسته و (به سرنوشت شوم آنها) مى نگرند!
83|36|آيا (با اين حال) كافران پاداشى بر اعمال خود گرفته اند؟!
84|1|آن هنگام كه (كرات) آسمان شكافته شود،
84|2|و تسليم فرمان پروردگارش شود ـ و سزاوار است كه چنين باشد ـ 
84|3|و آنگاه كه زمين گسترده شود،
84|4|و آنچه در درون دارد بيرون افكند و خالى شود،
84|5|و تسليم فرمان پروردگارش گردد ـ و شايسته است كه چنين باشد ـ  
84|6|اى انسان! تو با تلاش و رنج به سوى پروردگارت مى روى و او را ملاقات خواهى كرد.
84|7|امّا كسى كه نامه اعمالش به دست راستش داده شود، 
84|8|بزودى به آسانى به حساب او رسيدگى مى شود،
84|9|و خوشحال به سوى خانواده اش باز مى گردد.
84|10|و امّا كسى كه نامه اعمالش به پشت سرش داده شود،
84|11|بزودى فرياد مى زند واى بر من كه هلاك شدم!
84|12|و در شعله هاى سوزان آتش مى سوزد.
84|13|چرا كه او در ميان خانواده اش پيوسته (از كفر و گناه خود) مسرور بود.
84|14|او گمان مى كرد هرگز (به زندگى جهان ديگر) باز نخواهد گشت.
84|15|آرى، پروردگارش نسبت به او بينا بود (و اعمالش را براى حساب ثبت كرد)!
84|16|سوگند به شفق،
84|17|و سوگند به شب و آنچه گرد مى آورد،
84|18|و سوگند به ماه آنگاه كه بدر كامل مى شود،
84|19|كه همه شما پيوسته از حالى به حال ديگر منتقل مى شويد (تا به كمال برسيد.)
84|20|پس چرا آنان ايمان نمى آورند؟!
84|21|و هنگامى كه قرآن بر آنها خوانده مى شود سجده نمى كنند؟!
84|22|بلكه كافران پيوسته (آيات الهى را) انكار مى كنند. 
84|23|و خداوند آنچه را (در دل) پنهان مى دارند بخوبى مى داند.
84|24|پس آنها را به عذابى دردناك بشارت ده!
84|25|مگر كسانى كه ايمان آورده و اعمال صالح انجام داده اند، كه براى آنان پاداشى است دائمى!
85|1|سوگند به آسمان كه داراى برجهاى [= صورت هاى فلكى] بسيار است،
85|2|و سوگند به آن روز موعود،
85|3|و سوگند به «شاهد» و «مشهود»! [= پيامبر و اعمال امّت] 
85|4|مرگ بر (شكنجه گرانو) صاحبان حفره هاى (آتش)،
85|5|آتشى عظيم وشعلهور! 
85|6|هنگامى كه در كنار آن نشسته بودند،
85|7|و آنچه را با مؤمنان انجام مى دادند (با خونسردى و قساوت) تماشا مى كردند!
85|8|آنها هيچ ايرادى بر مؤمنان نداشتند جز اين كه به خداوند توانا و شايسته ستايش ايمان آورده بودند;
85|9|همان كسى كه حكومت آسمانها و زمين از آن اوست و خداوند بر همه چيز گواه است.
85|10|كسانى كه مردان و زنان با ايمان را شكنجه دادند سپس توبه نكردند، براى آنها عذاب دوزخ و عذاب آتش سوزان است!
85|11|و براى كسانى كه ايمان آوردند و اعمال شايسته انجام دادند، باغهايى بهشتى است كه نهرها از پاى درختانش جارى است; و اين رستگارى و پيروزى بزرگ است.
85|12|به يقين مجازات قهرآميز پروردگارت بسيار شديد است! 
85|13|اوست كه آفرينش را آغاز مى كند و باز مى گرداند،
85|14|و او آمرزنده و دوستدار (مؤمنان) است،
85|15|صاحب تخت قدرت و داراى مجد و عظمت است، 
85|16|و آنچه را اراده كند انجام مى دهد.
85|17|آيا سرگذشت آن لشكرها به تو رسيده است،
85|18|لشكريان فرعون و ثمود؟!
85|19|ولى كافران پيوسته در حال تكذيب حقّند،
85|20|و خداوند به همه آنها احاطه دارد.
85|21|(اين آيات، سحر نيست،) بلكه قرآن با عظمت است،
85|22|كه در لوح محفوظ جاى دارد.
86|1|سوگند به آسمان و كوبنده شب!
86|2|و تو چه مى دانى كوبنده شب چيست؟!
86|3|همان ستاره درخشان و شكافنده تاريكيهاست!
86|4|(به اين آيات بزرگ الهى سوگند) كه هر كس مراقب و محافظى دارد!
86|5|انسان بايد بنگرد كه از چه چيز آفريده شده است؟!
86|6|از آبى جهنده آفريده شده است،
86|7|آبى كه از ميان پشت و سينه ها خارج مى شود!
86|8|به يقين او (كه انسان را در آغاز اينگونه آفريد) مى تواند او را بازگرداند.
86|9|در آن روز كه اسرار نهان (انسان) آشكار مى شود،
86|10|و براى او هيچ نيرو و ياورى نيست. 
86|11|سوگندبه آسمان پرباران،
86|12|و سوگند به زمين پرشكاف (كه گياهان از آن مى رويند)،
86|13|كه اين (قرآن) سخنى است كه (حق را از باطل) جدا مى كند،
86|14|و هرگز شوخى نيست.
86|15|آنها پيوسته نقشه اى (شيطانى) مى كشند، 
86|16|و من هم در برابر آنها تدبير مى كنم.
86|17|حال كه چنين است كافران را (فقط) اندكى مهلت ده (تا سزاى اعمالشان را ببينند)!
87|1|منزّه شمار نام پروردگار بلند مرتبه ات را!
87|2|همان خداوندى كه آفريد و موزون ساخت،
87|3|و همان كس كه اندازه گيرى كرد و هدايت نمود،
87|4|و آن كس كه چراگاه را به وجود آورد،
87|5|سپس آن را تيره و خشكيده ساخت.
87|6|ما بزودى (قرآن را) بر تو مى خوانيم و هرگز فراموش نخواهى كرد،
87|7|مگر آنچه را خدا بخواهد، كه او آشكار و نهان را مى داند.
87|8|و ما انجام كار خير را براى تو آسان مى سازيم.
87|9|پس تذكر ده به يقين تذكّر مفيد خواهد بود.
87|10|بزودى آن كه از خدا مى ترسد متذكّر مى شود. 
87|11|امّا بدبخت ترين افراد از آن دورى مى گزيند،
87|12|همان كسى كه در آتش عظيم (دوزخ) وارد مى شود، 
87|13|سپس در آن آتش نه مى ميرد و نه زنده مى شود.
87|14|به يقين كسى كه خود را پاكيزه ساخت، رستگار شد.
87|15|و (آن كس كه) نام پروردگارش را ياد كرد و نماز خواند.
87|16|ولى شما زندگى دنيا را مقدّم مى داريد،
87|17|در حالى كه آخرت بهتر و پايدارتر است.
87|18|اين (دستورها) در كتب آسمانى پيشين (نيز) آمده است،
87|19|در كتب ابراهيم و موسى.
88|1|آيا داستان غاشيه [= روزى كه وحشت آن همه را فرا مى گيرد] به تو رسيده است؟!
88|2|چهره هايى در آن روز خاشع ذلّت بارند، 
88|3|پيوسته عمل كرده و خسته شده اند (و نتيجه اى نگرفته اند)،
88|4|آنها در آتش سوزان وارد مى گردند;
88|5|از چشمه اى بسيار داغ به آنان مى نوشانند; 
88|6|غذايى جز از ضريع [= گياهى نامطبوع ] ندارند;
88|7|كه نه آنها را فربه مى كند و نه از گرسنگى مى رهاند. 
88|8|چهره هايى در آن روز شادابند،
88|9|و از سعى و تلاش خود خشنودند،
88|10|در بهشتى عالى جاى دارند،
88|11|كه در آن سخن بيهوده اى نمى شنوند.
88|12|در آن چشمه اى جارى است،
88|13|در آن تختهاى زيباى بلندى است،
88|14|و قدحهايى (از شراب طهور) نهاده شده،
88|15|و بالشها و پشتيهايى كه در كنار هم چيده شده،
88|16|و فرشهاى فاخر گسترده.
88|17|آيا آنان به شتر نمى نگرند كه چگونه آفريده شده است؟!
88|18|و به آسمان كه چگونه برافراشته شده؟!
88|19|و به كوهها كه چگونه در جاى خود نصب گرديده؟!
88|20|و به زمين كه چگونه گسترده و هموار گشته است؟! 
88|21|پس تذكّر ده كه تو فقط تذكّردهنده اى!
88|22|تو بر آنان سلطه ندارى كه مجبورشان به ايمان كنى،
88|23|(و تذكر براى همه سود بخش است) مگر كسى كه پشت كند و كافر شود،
88|24|كه خداوند او را به بزرگترين عذاب، مجازات مى كند!
88|25|به يقين بازگشت (همه) آنان به سوى ماست،
88|26|و به يقين حسابشان (نيز) با ماست.
89|1|به سپيده دم سوگند،
89|2|و به شبهاى دهگانه، 
89|3|و به زوج و فرد،
89|4|و به شب، هنگامى كه (به سوى روشنايى روز) حركت مى كند (كه پروردگارت در كمين ستمكاران است)!
89|5|آيا در اين سوگندها، سوگند مهمّى براى صاحب خردى نيست؟!
89|6|آيا نديدى پروردگارت با قوم «عاد» چه كرد؟!
89|7|و با آن شهر با عظمت «اِرَم»، 
89|8|كه مانندش در شهرها آفريده نشده بود!
89|9|و قوم «ثمود» كه صخره هاى عظيم را از (كنار) دره مى بريدند (و از آن خانه و كاخ مى ساختند).
89|10|و فرعونى كه قدرتمند و شكنجه گر بود،
89|11|همان كسانى كه در شهرها طغيان كردند،
89|12|و فساد فراوان در آنها به بار آوردند;
89|13|به همين سبب پرورگارت تازيانه عذاب را بر آنان نواخت! 
89|14|به يقين پروردگار تو در كمينگاه (ستمگران) است.
89|15|امّا انسان هنگامى كه پروردگارش او را براى آزمايش، گرامى مى دارد و نعمت مى بخشد (مغرور مى شود و) مى گويد: «پروردگارم مرا گرامى داشته است!»
89|16|و امّا هنگامى كه براى امتحان، روزيش را بر او تنگ مى گيرد (مأيوس مى شود و)مى گويد: «پروردگارم مرا خوار كرده است!»
89|17|چنان نيست; (كه شما مى پنداريد); شما يتيمان را گرامى نمى داريد،
89|18|و يكديگر را بر اطعام مستمندان تشويق نمى كنيد،
89|19|و ميراث را (از راه مشروع و نامشروع) جمع كرده مى خوريد،
89|20|و مال و ثروت را بسيار دوست داريد (و بخاطر آن گناهان زيادى مرتكب مى شويد).
89|21|چنان نيست (كه آنها مى پندارند!)، در آن هنگام كه زمين سخت درهم كوبيده شود،
89|22|و فرمان پروردگارت فرا رسد و فرشتگان صف در صف حاضر شوند،
89|23|و در آن روز جهنم را حاضر مى كنند; آن روز است كه انسان متذكّر مى شود; امّا اين تذكّر چه سودى براى او دارد؟!
89|24|مى گويد:«اى كاش براى (اين) زندگيم چيزى از پيش فرستاده بودم!»
89|25|در آن روز هيچ كس مانند او عذاب نمى كند،
89|26|و هيچ كس همچون او كسى را به بند نمى كشد. 
89|27|تو اى نفس مطمئن!
89|28|به سوى پروردگارت بازگرد در حالى كه هم تو از او خشنودى و هم او از تو خشنود است،
89|29|پس در سلك بندگان (خالص) من در آى، 
89|30|و در بهشتم وارد شو!
90|1|قسم به اين شهر مقدس (مكّه)،
90|2|شهرى كه تو در آن ساكنى،
90|3|و سوگند به پدر و فرزندش [= ابراهيم خليل و فرزندش اسماعيل ذبيح]،
90|4|كه ما انسان را در رنج آفريديم (و زندگى او پر از سختى است).
90|5|آيا او مى پندارد هيچ كس نمى تواند بر او دست يابد؟!
90|6|(به دروغ) مى گويد: «مال زيادى را (در كارهاى خير) نابود كرده ام!» 
90|7|آيا گمان مى كند هيچ كس او را نديده (كه عمل خيرى انجام نداده) است؟! 
90|8|آيا براى او دو چشم قرار نداديم،
90|9|و يك زبان و دو لب؟!
90|10|و او را به راه خير و شر هدايت كرديم.
90|11|ولى او از آن گردنه مهم نگذشت.
90|12|و تو چه مى دانى آن گردنه چيست؟!
90|13|آزاد كردن برده اى،
90|14|يا غذا دادن در روز گرسنگى،
90|15|يتيمى از خويشاوندان،
90|16|يا مستمندى خاك نشين را،
90|17|سپس از كسانى باشد كه ايمان آورده اند و يكديگر را به شكيبايى و مهربانى توصيه مى كنند.
90|18|آنها اصحاب يمين و سعادتمندانند.
90|19|و كسانى كه آيات ما را انكار كرده اند افرادى شومند.
90|20|بر آنها آتشى است فرو بسته (كه راه فرارى از آن نيست)!
91|1|به خورشيد و گسترش نور آن در صبحگاهان سوگند،
91|2|و به ماه هنگامى كه از پى آن در آيد،
91|3|و به روز هنگامى كه خورشيد را آشكار سازد،
91|4|و به شب آن هنگام كه آن را بپوشاند،
91|5|و سوگند به آسمان و كسى كه آن را بنا كرده،
91|6|و به زمين و كسى كه آن را گسترانيده،
91|7|و سوگند به روح آدمى و آن كس كه آن را (آفريده و) موزون ساخته،
91|8|سپس فجور و تقوايش ]= شر و خيرش [را به او الهام كرده است، 
91|9|كه هر كس نفس خود را پاك و تزكيه كرده، رستگار شده;
91|10|و آن كه نفس خويش را با معصيت و گناه آلوده ساخته، نوميد و محروم گشته است!
91|11|قوم «ثمود» بر اثر طغيانشان، (پيامبر خود را) تكذيب كردند،
91|12|آنگاه كه شقى ترين آنها به پاخاست;
91|13|و پيامبر خدا (صالح) به آنان گفت: «ناقه (و معجزه) خداوند را با آبشخورش واگذاريد (و مزاحم آن نشويد).»
91|14|ولى آنها او را تكذيب و ناقه را پى كردند (و به هلاكت رساندند); از اين رو پروردگارشان آنها (و سرزمينشان) را بخاطر گناهشان درهم كوبيد و با خاك يكسان كرد.
91|15|و او هرگز از فرجام مجازات ستمگران، باك ندارد.
92|1|سوگند به شب در آن هنگام كه (جهان را) بپوشاند،
92|2|و سوگند به روز هنگامى كه جلوه گر شود،
92|3|و سوگند به آن كس كه جنس مذكّر و مونث را آفريد،
92|4|كه سعى و تلاش شما گوناگون است:
92|5|امّا آن كس كه (در راه خدا) انفاق كند و پرهيزگارى پيش گيرد،
92|6|و جزاى نيك (الهى) را تصديق كند،
92|7|ما او را در مسير آسانى قرار مى دهيم.
92|8|امّا كسى كه بخل ورزد و (از اين راه) بى نيازى طلبد،
92|9|و پاداش نيك را انكار كند،
92|10|او را در مسير دشوارى قرار مى دهيم;
92|11|و در آن هنگام كه (در جهنم) سقوط مى كند، اموالش به حال او سودى نخواهد داشت.
92|12|به يقين هدايت كردن بر ماست،
92|13|و آخرت و دنيا (نيز) تنها از آن ماست،
92|14|و من شما را از آتشى كه زبانه مى كشد بيم مى دهم،
92|15|جز بدبخت ترين مردم وارد آن نمى شود;
92|16|همان كس كه (آيات خدا را) تكذيب كرد و رويگردان شد.
92|17|و با تقواترين مردم از آن دور داشته خواهد شد،
92|18|همان كس كه مال خودرا (در راه خدا) مى بخشد تا پاك شود.
92|19|و هيچ كس را نزد او حق نعمتى نيست تا بخواهد (به اين وسيله) او را پاداش دهد،
92|20|بلكه هدفش تنها جلب رضاى پروردگار والايش مى باشد;
92|21|وبزودى (از مواهب فراوان الهى) راضى مى شود!
93|1|سوگند به روز در آن هنگام كه آفتاب برآيد و گسترده شود،
93|2|و سوگند به شب هنگامى كه آرام گيرد،
93|3|كه پروردگارت هرگز تو را وانگذاشته و مورد خشم قرار نداده.
93|4|و به يقين آخرت براى تو از دنيا بهتر است.
93|5|و بزودى پروردگارت آن قدر به تو عطا خواهد كرد كه راضى شوى. 
93|6|آيا او تو را يتيم نيافت و پناه داد؟!
93|7|و تو را گمشده يافت و هدايت كرد، 
93|8|و تو را نيازمند يافت و بى نياز نمود،
93|9|حال كه چنين است يتيم را تحقير مكن،
93|10|و سائل را از خود مران،
93|11|و نعمتهاى پروردگارت را بازگو كن!
94|1|آيا ما سينه تو را گشاده نساختيم،
94|2|و بار سنگينت را از (دوش) تو برنداشتيم؟!
94|3|همان بارى كه سخت بر پشت تو سنگينى مى كرد.
94|4|و آوازه تو را بلند ساختيم. 
94|5|(آرى) به يقين با سختى آسانى است.
94|6|مسلّماً با سختى آسانى است،
94|7|پس هنگامى كه از مهمّى فارغ مى شوى به مهمّ ديگرى پرداز،
94|8|و به سوى پروردگارت توجّه كن.
95|1|سوگند به انجير و زيتون [= يا: سوگند به سرزمين شام و بيت المقدس]،
95|2|و سوگند به «طور سينا»،
95|3|و سوگند به اين شهر امن (مكّه)،
95|4|كه ما انسان را در بهترين صورت و نظام آفريديم،
95|5|سپس او را به پايين ترين مرحله بازگردانديم،
95|6|مگر كسانى كه ايمان آورده و اعمال صالح انجام داده اند كه براى آنها پاداشى تمام نشدنى است!
95|7|پس (اى انسان) چه چيز سبب مى شود كه بعد از اين (دلايل روشن) روز جزا را انكار كنى؟! 
95|8|آيا خداوند بهترين حاكمان نيست؟!
96|1|بخوان به نام پروردگارت كه (جهان را) آفريد، 
96|2|و انسان را از خون بسته اى خلق كرد.
96|3|بخوان كه پروردگارت (از همه) والاتر است،
96|4|همان كسى كه بوسيله قلم تعليم نمود،
96|5|و به انسان آنچه را نمى دانست آموخت.
96|6|چنين نيست (كه شما مى پنداريد) به يقين انسان طغيان مى كند،
96|7|از اين كه خود را بى نياز ببيند.
96|8|و به يقين بازگشت (همه) به سوى پروردگار توست.
96|9|به من خبر ده كسى كه نهى مى كند،
96|10|بنده اى را هنگامى كه نماز مى خواند (آيا مستحق عذاب الهى نيست) 
96|11|به من خبر ده اگر اين بنده بر طريق هدايت باشد،
96|12|يا مردم را به تقوا فرمان دهد (آيا نهى كردن او سزاوار است)؟!
96|13|به من خبر ده اگر (اين طغيانگر) حق را انكار كند و از آن روى گردان شود (آيا مستحق مجازات الهى نيست)؟!
96|14|آيا او ندانست كه خداوند (همه اعمالش را) مى بيند؟!
96|15|چنان نيست (كه او مى پندارد)، اگر دست از كار خود برندارد، ناصيه اش [= موى پيش سرش] را گرفته، (و به سوى عذاب) مى كشانيم. 
96|16|همان ناصيه دروغگوى خطاكار را!
96|17|سپس يارانش را صدا زند (تا ياريش كنند).
96|18|ما هم بزودى مأموران دوزخ را صدا مى زنيم (تا او را به دوزخ افكنند)!
96|19|چنين نيست (كه او مى پندارد) او را اطاعت مكن، و سجده نما و به قرب (خداوند) درآى!
97|1|به يقين ما آن (قرآن) را در شب قدر نازل كرديم. 
97|2|و تو چه مى دانى شب قدر چيست؟!
97|3|شب قدر بهتر از هزار ماه است. 
97|4|فرشتگان و «روح» در آن شب به اذن پروردگارشان براى (تقدير) هر امرى نازل مى شوند.
97|5|شبى است سرشار از سلامت (و بركت و رحمت) تا طلوع سپيده.
98|1|كافران از اهل كتاب و مشركان (مى گفتند:) دست از آيين خود بر نمى دارند تا دليل روشنى براى آنها بيايد،
98|2|پيامبرى از سوى خدا (بيايد) كه كتب پاك (آسمانى) را (بر آنها) بخواند،
98|3|كه در آن نوشته هاى پرارزشى باشد. (ولى هنگامى كه آمد ايمان نياوردند).
98|4|اهل كتاب (نيز پيش از اين در دين خدا) اختلاف نكردند مگربعد از آن كه دليل روشن براى آنان آمد. 
98|5|و به آنها دستورى داده نشده بود جز اين كه خدا را بپرستند و دين خود را براى او خالص كنند و به توحيد بازگردند،و نماز را برپا دارند و زكات را بپردازند; و اين است دين پايدار.
98|6|كافران از اهل كتاب و مشركان در آتش دوزخند، جاودانه در آن مى مانند; آنها بدترين خلق (خدا) هستند.
98|7|(امّا) كسانى كه ايمان آوردند واعمال صالح انجام دادند، بهترين خلق (خدا) هستند.
98|8|پاداش آنها نزد پروردگارشان باغهاى جاويدان بهشتى است كه نهرها از پاى درختانش جارى است; هميشه در آن مى مانند; (هم) خدا از آنها خشنود است و (هم) آنها از او; و اين (مقام والا) براى كسى است كه از (مخالفت) پروردگارش بترسد.
99|1|هنگامى كه زمين شديداً به لرزه درآيد،
99|2|و زمين بارهاى سنگينش را خارج سازد. 
99|3|و انسان مى گويد: «زمين را چه مى شود (كه اين گونه مى لرزد)»؟!
99|4|در آن روز زمين تمام خبرهايش را بازگو مى كند; 
99|5|چرا كه پروردگارت به آن وحى كرده است.
99|6|در آن روز مردم بصورت گروههاى پراكنده (از قبرها) خارج مى شوند تا اعمالشان به آنها نشان داده شود.
99|7|پس هر كس هموزن ذرّه اى كار خير انجام دهد آن را مى بيند.
99|8|و هر كس هموزن ذرّه اى كار بد كرده آن را (نيز) مى بيند.
100|1|سوگند به اسبان دونده (مجاهدان) در حالى كه نفس زنان به پيش مى تاختند،
100|2|و سوگند به افروزندگان جرقه آتش در برخورد سمهايشان (با سنگهاى بيابان)،
100|3|و سوگند به هجوم آوران در سپيده دم، 
100|4|كه گرد و غبار به هر سو پراكندند،
100|5|و (ناگهان) در ميان جمع (دشمن) ظاهر شدند،
100|6|كه انسان در برابر نعمتهاى پروردگارش بسيار ناسپاس و بخيل است;
100|7|و او خود (نيز) بر اين گواه است;
100|8|و به يقين او علاقه شديد به مال دارد.
100|9|آيا نمى داند در آن زمان كه تمام كسانى كه در قبرها هستند برانگيخته مى شوند،
100|10|و آنچه در درون سينه هاست آشكار مى گردد،
100|11|در آن روز پروردگارشان از آنها كاملاً آگاه است؟!
101|1|آن حادثه كوبنده،
101|2|و چه حادثه كوبنده اى! 
101|3|و تو چه مى دانى كه حادثه كوبنده چيست؟! (آن حادثه همان روز قيامت است!)
101|4|روزى كه مردم مانند پروانه هاى پراكنده خواهند بود،
101|5|و كوهها مانند پشم رنگين حلاّجى شده (متلاشى) مى گردد! 
101|6|امّا كسى كه (در آن روز) ترازوهاى (اعمال) او سنگين است،
101|7|در يك زندگى كاملاً رضايت بخش خواهد بود.
101|8|و امّا كسى كه ترازوهاى (اعمال) او سبك است، 
101|9|پناهگاهش «هاويه» [= دوزخ] است.
101|10|و تو چه مى دانى «هاويه» چيست؟! 
101|11|آتشى است سوزان!
102|1|افزون طلبى (و تفاخر) شما را به خود مشغول داشته است.
102|2|تا آن جا كه به ديدار قبرها رفتيد (و به فزونى قبور مردگانتان افتخار كرديد).
102|3|چنين نيست (كه مى پنداريد) بزودى خواهيد دانست!
102|4|باز چنان نيست (كه شما مى پنداريد); بزودى خواهيد دانست!
102|5|هرگز چنان نيست (كه شما خيال مى كنيد); اگر شما علم اليقين (به آخرت) داشتيد (افزون طلبى شما را از خدا غافل نمى كرد)!
102|6|به يقين شما جهنم را خواهيد ديد.
102|7|سپس (با ورود در آن) آن را به عين اليقين مشاهده خواهيد كرد.
102|8|سپس در آن روز (همه شما) از نعمتها (ى الهى) بازپرسى خواهيد شد.
103|1|به عصر سوگند،
103|2|كه انسانها همه در زيانند;
103|3|مگر كسانى كه ايمان آورده و اعمال صالح انجام داده اند، و يكديگر را به (اداى) حق سفارش كرده و يكديگر را به استقامت و شكيبايى توصيه نموده اند.
104|1|واى بر هر عيبجوى مسخره كننده اى!
104|2|همان كس كه مال فراوانى جمع آورى و آماده ساخته (بى آنكه حلال و حرام آن را حساب كند)!
104|3|او مى پندارد اموالش او را جاودانه مى سازد.
104|4|چنين نيست (كه مى پندارد); بزودى در «حطمه» [= آتشى خردكننده ] پرتاب مى شود.
104|5|و تو چه مى دانى «حطمه» چيست؟!
104|6|آتش برافروخته الهى است،
104|7|كه از دلها سر مى زند.
104|8|اين آتش بر آنها فرو بسته شده،
104|9|در ستونهاى كشيده و طولانى.
105|1|آيا نديدى پروردگارت با فيل سواران [= لشكر ابرهه كه براى نابودى كعبه آمده بودند] چه كرد؟!
105|2|آيا نقشه آنها را در ضلالت (و تباهى) قرار نداد؟!
105|3|و بر سر آنها پرندگانى را گروه گروه فرستاد، 
105|4|كه با سنگ هايى از گل متحجّر آنان را هدف قرار مى دادند;
105|5|سرانجام آنها را همچون كاه خورده شده (و متلاشى) قرار داد.
106|1|(نابودى فيل سواران) بخاطر اين بود كه قريش (به اين سرزمين مقدّس) الفت گيرند (و زمينه ظهور پيامبر فراهم شود).
106|2|الفت آنها (به اين سرزمين و بازگشت آنها به آنجا) در سفرهاى زمستانه و تابستانه.
106|3|پس (به شكرانه اين نعمت بزرگ) بايد پروردگار اين خانه را عبادت كنند،
106|4|همان كس كه آنها را از گرسنگى نجات داد و از ترس و ناامنى ايمن ساخت.
107|1|آيا كسى كه پيوسته روز جزا را انكار مى كند ديدى؟!
107|2|او همان كسى است كه يتيم را با خشونت مى راند،
107|3|و (ديگران را) به اطعام مسكين تشويق نمى كند.
107|4|پس واى بر نمازگزاران،
107|5|همان كسانى كه در نمازخود سهل انگارى مى كنند.
107|6|همان كسانى كه ريا مى كنند،
107|7|و حتى از (عاريه) دادن وسايل ضرورى زندگى (به ديگران) خوددارى مى كنند.
108|1|به يقين ما به تو كوثر (و خير و بركت فراوان) عطا كرديم.
108|2|پس براى پروردگارت نماز بخوان و قربانى كن.
108|3|(و بدان) دشمن تو به يقين ابتر و بريده نسل است.
109|1|بگو: اى كافران!
109|2|آنچه را شما مى پرستيد من نمى پرستم.
109|3|و نه شما آنچه را من مى پرستم مى پرستيد،
109|4|و نه من آنچه را شما پرستش كرده ايد مى پرستم، 
109|5|و نه شما آنچه را كه من مى پرستم پرستش مى كنيد;
109|6|(حال كه چنين است) آيين شما براى خودتان، و آيين من براى خودم!
110|1|هنگامى كه يارى خدا و پيروزى (بر مشركان مكه) فرا رسد،
110|2|و ببينى مردم گروه گروه وارد دين خدا مى شوند،
110|3|پروردگارت را تسبيح و حمد گوى و از او آمرزش بخواه كه او بسيار توبه پذير است. 
111|1|بريده باد هر دو دست ابولهب و مرگ بر او باد!
111|2|هرگز ثروتش و آنچه را به دست آورد به حالش سودى نبخشيد.
111|3|و بزودى وارد آتشى شعلهور و پرلهيب مى شود;
111|4|و (نيز) همسرش، در حالى كه هيزم كش (دوزخ) است،
111|5|و در گردنش رشته اى از ليف خرما.
112|1|بگو: «او خداوند، يكتا و يگانه است;
112|2|خداوندى بى نياز است كه همه نيازمندان قصد او مى كنند;
112|3|(هرگز) نزاد، و زاده نشد;
112|4|و براى او هيچ گاه شبـيه و مانندى نبوده است.»
113|1|بگو: «پناه مى برم به پروردگار سپيده صبح،
113|2|از شرّ آنچه آفريده است;
113|3|و از شرّ هر موجود شرور هنگامى كه شبانه وارد مى شود;
113|4|و از شرّ آنها كه (با افسون و سحر) در گره ها مى دمند;
113|5|و از شرّ حسود هنگامى كه حسد مى ورزد.»
114|1|بگو: «پناه مى برم به پروردگار مردم،
114|2|مالك و حاكم مردم،
114|3|معبود مردم،
114|4|از شرّ وسوسه گر پنهانكار.
114|5|كه در درون سينه مردمان وسوسه مى كند،
114|6|خواه از جنّ باشد يا از انسان»
#=====================================================================
#
#  Quran Translation
#  Name: مکارم شیرازی
#  Translator: Naser Makarem Shirazi
#  Language: Persian
#  ID: fa.makarem
#  Last Update: August 09, 2014
#  Source: ME
#
#=====================================================================

